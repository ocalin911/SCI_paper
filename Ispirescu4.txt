Fat frumos cu par de aur
 A fost odata intr-o pustie mare un pustnic, si petrecea singur singurel. Vecinii sai erau fiarele padurilor. Si asa era de bun la Dumnezeu, incat toate dobitoacele i se inchinau, cand se intalneau cu dansul.
   Intr-una din zile se duse pustnicul pe marginea garlei, care curgea pe-aproape de coliba lui, si iata vazu ca vine pe apa un sicrias smolit si incleit bine, si auzi un oracait de copil iesind dintr-insul.
        Statu putin de cugeta si, dupa ce facu rugaciune, intra in apa si trase cu o prajina sicriasul la margine. Cand deschise, ce sa vaza in el? Un copilas ca de vro doua luni; il scoase din sicriu si cum il lua in brate tacu.
        Acest copil avea un baier atarnat de gat. Si, daca il lua, vazu ca intr-insul era o scrisoare, o ceti si afla ca copilul de fata este lepadat de o fata mare de imparat, care alunecase si ea in valurile lumei si, care, de frica parintilor, lepada copilul, il puse in secrias si-i dase drumul pe garla, lasandu-l in stirea lui Dumnezeu.
        Pustnicul voia din toata inima sa creasca pruncul ce-i trimisese Dumnezeu, dara cand se gandi ca n-are cu ce sa-l hraneasca il podidi un plans de nu se mai putea sfarsi. Cazu in genunche si se ruga lui Dumnezeu, si o! minune! deodata rasari, mare, dintr-un colt al chiliei sale o vita, si numaidecat crescu si se inalta, pana la streasina casei.
        Pustnicul cauta la dansa si vazu struguri, unii copti, altii parguiti, altii agurida si altii tocmai in floare; indata lua si dete copilului, si vazand ca-i mananca, se bucura din tot sufletul lui si multumi lui Dumnezeu. Cu struguri crescu copilul pana ce incepu sa manance si cate altceva.
        Iara daca se mai mari copilul, pustnicul se apuca si-l invata sa citeasca, sa adune radacini ca sa se hraneasca si sa umble la vanat.
        Dar intr-o zi chema pustnicul pe copil si-i zise:
        - Fatul meu, simt ca slabesc din ce in ce; sunt batran, precum ma vezi, afla dara ca de azi in trei zile ma duc pe lumea cealalta. Eu nu sunt tatal tau cel adevarat, ci te-am prins pe garla, unde erai dat si pus intr-un sicrias de muma-ta, ca sa nu se dovedeasca fapta sa cea de rusine, fiindca era fata de imparat.
        Daca voi adormi somnul cel de veci, care o sa-l cunosti cand vei vedea ca tot trupul meu are sa fie rece ca ghiata, amortit si teapan, sa bagi de seama ca o sa vina un leu. Sa nu te sperii, dragul tatei, leul imi va face groapa, si tu vei trage pamant peste mine; de mostenire n-am ce sa-ti las decat un frau de cal. Dupa ce vei ramanea singur, sa te sui in pod, sa iei fraul, sa-l scuturi, si indata va veni un cal si te va invata ce sa faci.
        Dupa cum zisese batranul asa se si intampla.
        A treia zi pustnicul, luandu-si ramas bun de la fiul sau cel de suflet, se culca si adormi somnul cel lung.
        Apoi indata veni un leu groaznic, nevoie mare! si veni racnind, cum vazu pe batran mort, ii sapa groapa cu ghiarele, iara fiul il ingropa si ramase acolo trei zile si trei nopti plangand la mormant.
        Apoi foamea ii dete in stire ca el viaza inca; se scula de pre mormant cu inima zdrobita de durere si de intristare, se duse la vita, si cu mare mahnire vazu ca se uscase; atunci isi aduse aminte de vorbele batranului si se sui in pod, unde gasi fraul; il scutura si iata ca veni un soimulean aripat si, stand inainte-i, zise:
        - Ce poruncesti, stapane?
        Copilul spuse calului din cuvant in cuvant toata siritenia cu moartea batranului si adaoga:
        - Iata-ma aicea singur. Dumnezeu mi-a luat pe tatal ce-mi dedese, ramai tu cu mine, dara sa mergem intr-alta parte, unde sa ne facem o coliba: aici, langa-acest mormant, nu stiu de ce, dar imi tot vine sa plang.
        - Nu asa, stapane, ii raspunse calul, noi o sa ne ducem sa locuim unde sunt multi oameni ca dumneata.
        - Cum? intreba baiatul, sunt multi oameni ca mine si ca tata? Si o sa traim cu dansii?
        - Negresit, ii raspunse calul.
        - Atunci, daca e asa, mai intreba copilul, de ce nu vin ei pe la noi?
        - Ei nu vin, ii mai zise calul, fiindca n-au ce cauta p-aci, trebuie sa mergem noi la dansii.
        - Sa mergem, raspunse copilul cu bucurie.
        Iar daca ii spuse ca trebuie sa fie imbracat, fiindca ceilalti oameni nu imbla asa goi, baiatul ramase cam pe ganduri; si calul ii zise sa bage mana in urechea lui cea stanga si dupa ce baga mana scoase niste haine pe care le imbraca, ciudindu-se ca nu stia cum sa le intrebuinteze; calul il invata, si apoi copilul incaleca pe dansul si porni.
        Dupa ce ajunse in orasul cel mai de aproape si se vazu intru multimea aia de oameni, furnicand in sus si in jos, se cam spaimanta copilul de atata zgomot, si imbla tot cu frica, mirandu-se de frumusetea caselor si de tot ce vedea; baga insa de seama ca fiecare lucru-si are randuiala sa. Dara calul, imbarbatandu-l, ii zise:
        - Vezi, stapane, aici toate sunt cu sartul lor; de aceea trebuie sa stii sa-ti faci si tu un capatai.
        Si, dupa ce sezu acolo cateva zile, mai dedandu-se cu lumea si mai obisnuindu-se a trai in huietul ce inabuseste orasele, pleca luandu-si calul cu sine si se duse, si se duse, pana ce ajunse pe taramul unor zane.
        Ajungand la zane, cari erau in numar de trei, cauta sa se bage argat la dansele; asa il sfatui calul sa faca.
        Zanele deoacamdata nu prea voiau sa-l ia in slujba, dara se induplecara la rugaciunile lui si-l priimira.
        Calul adesea venea pe la domnul sau, si intr-o zi ii zise sa bage de seama, cum ca in una din case zanele aveau o baie, ca acea baie, la cativa ani, intr-o zi hotarata, curge aur, si cine se scalda intai aceluia i se face parul de aur.
        Ii mai spuse sa vaza ca intr-unul din tronurile casei zanele aveau o legatura cu trei randuri de haine, pe care le pastrau cu ingrijire.
        Baiatul baga la cap toate zisele calului si, de cate ori avea cate ceva greu de facut, chema calul si-i da ajutor.
        Zanele ii dase voie sa imble prin toate casele, sa deretece, sa scuture, sa mature, dar numai in camara cu baie sa nu intre. Insa el cand lipseau ele d-acasa intra si lua aminte la toate cate ii zicea calul. Ochi si legatura cu hainele puse cu ingrijire intr-un tron.
        Intr-o zi zanele plecara la o sarbatoare, la alte zane si avura grija sa porunceasca argatului, ca in minutu ce va auzi zgomot in camaruta cu baia, sa rupa o sindrila din streasina casei, ca sa dea de stire si sa se intoarca de degraba, fiindca ele stiau ca e aproape sa inceapa a curge aceasta apa de aur.
        Fiul pustnicului pandea si cand vazu minunea asta chema numaidecat pe cal. Calul ii zise sa se scalde; si el asa facu.
        Iesind din baie, el lua legatura cu hainele, si o porni la sanatoasa calare pe calul lui cel cu aripi, cu care zbura ca vantul si se ducea ca gandul. Cum calca peste pragul portii, incepu casele, curtea si gradina a se cutremura si a urla asa de groaznic, incat se auzi pana la zane si zanele indata se intoarsera acasa.
        Daca vazura ca argatul lipseste si hainele nu sunt la locul lor, se luara dupa dansul; si-l urmarira din loc in loc pana ce, cand era sa puie mana pe dansul, el trecu hotarele lor, si apoi statu.
        Cum il vazu zanele scapat, se catranira de necaz, ca nu putura sa-l prinza. Atunci ele ii zisera:
        - Ah! fecior de lele ce mi-ai fost, cum de ne amagisi? Arata-ne, macar, sa-ti vedem parul.
        Si rasfirandu-si parul pe spinare, ele se uitau cu jind la dansul, si li se scurgeau ochii. Apoi zisera:
        - Asa par frumos nici noi n-am mai vazut! Fii sanatos, dara incai fa bunatate de ne da hainele!
        El insa nu voi, ci le opri si le lua in locul simbriei ce avea sa ia de la zane.
        De aci se duse intr-un oras, isi puse o basica de cirvis in cap, si merse de se ruga de gradinarul imparatului ca sa-l primeasca argat la gradina imparateasca. Gradinarul nu prea voia sa-l asculte, dara dupa multa rugaciune il priimi, il puse sa lucreze la pamant, sa care apa, sa ude florile, il invata sa curete pomii de omizi si brazdele de buruieni. Fat-Frumos lua in cap tot ce-l invata gradinarul, stapanul sau.
        Imparatul avea trei fete: si asa multa grija ii dase trebile imparatiei, incat uitase de fete ca trebuie sa le marite.
        Intr-una din zile, fata cea mai mare se vorbi cu surorile ei ca sa duca fiecare cate un pepene ales de dansa la masa imparatului.
        Dupa ce imparatul se puse la masa, venira si fetele si aduse fiecare cate un pepene pe tipsii de aur si ii pusera dinaintea imparatului.
        Imparatul se mira de aceasta fapta si chema sfatul imparatiei sa-i ghiceasca ce pilda sa fie asta.
        Adunandu-se sfatul, taiara pepenii si, dupa ce vazura ca unul se cam trecuse, al doilea era tocmai bun de mancat si al treilea dase in copt, zise:
        - Imparate, sa traiesti multi ani; pilda asta insemneaza varsta fetelor mariei tale, si ca a sosit timpul ca sa le dai la casa lor.
        Atunci imparatul hotari sa le marite. Dete, deci, sfara in tara de aceasta hotarare si chiar de a doua zi incepura a veni petitori de la cutare si de la cutare fecior de imparat.
        Iara dupa ce fata cea mai mare isi alese mire pre un fiu de imparat, care-i paru mai frumos, se facu mare nunta imparateasca. Si dupa ce se sfarsi veseliile, plecara imparatul cu toata curtea ca sa petreaca pre fiica-sa pana la hotarele imparatiei sale. Numai fiica imparatului cea mai mica ramase acasa.
        Fat-Frumos, argatul de la gradina, vazand ca si gradinarul se dusese cu alaiul, chema calul, incaleca, se imbraca cu un rand de haine din cele luate de la zane, pe care era campul cu florile si, dupa ce-si lasa parul sau de aur pe spate, incepu a alerga prin gradina in toate partile, fara sa fi bagat de seama ca fiica imparatului il vede de pe fereastra, caci odaia ei da in gradina.
        Calul cu Fat-Frumos strica toata gradina si, cand vazu ca veselia lui facuse paguba, descalica, se imbraca cu hainele sale de argat si incepu a drege ceea ce se stricase.
        Cand veni acasa gradinarul si vazu stricaciunea ce se facuse, se lua de ganduri; incepu a certa pe argat de ce n-a ingrijit de gradina, si era atat de suparat, cat p-aci era sa-l si bata.
        Dara fiica imparatului, care privea de la fereastra toate aceste, ceru gradinarului sa-i trimita niste flori.
        Gradinarul facu ce facu si aduna de prin colturi cateva floricele, le lega si le trimise imparatesei celei mici. Ea, daca priimi florile, ii dete un pumn de bani si-i trimise raspuns sa ierte pe bietul argat, ca nu este el de vina.
        Atunci gradinarul, vesel de un dar asa de frumos, isi puse toate silintele, si in trei saptamani facu gradina la loc, ca si cum nu s-ar fi intamplat nimic intr-insa.
        Nu mult dupa aceasta, fata imparatului cea mijlocie isi alese si ea un fecior de imparat, si-l lua de barbat. Veseliile tinura ca si la sora-sa cea mare; iara la sfarsitul veseliilor o petrecu si pe dansa imparatul pana la hotarele imparatiei sale. Fata cea mica a imparatului nu se duse, ci ramase acasa, prefacandu-se de asta data ca este bolnava.
        Argatul gradinei, cum se vazu iara singur, vru sa se veseleasca si el ca toti slujitorii curtei; insa, fiindca el nu se putea veseli decat cu bidiviul sau, isi chema calul, se imbraca cu alte haine: ceru cu stelele, isi lasa parul pe spate, si calca toata gradina.
        Cand baga de seama ca iara faramase totul, se imbraca cu hainele sale cele proaste, si bocindu-se incepu sa dreaga ceea ce stricase.
        Ca si dealt rand, gradinarul voind sa-l carpeasca, fu oprit de fata cea mai mica a imparatului, care ceruse flori, trimitandu-i si doi pumni de bani, si vorba sa nu se atinga de argat, nefiind el vinovat. Gradinarul se puse iara pe munca si dadu gradina gata in patru saptamani.
        Imparatul facuse o vanatoare mare si, fiindca scapase de o mare primejdie, ridica un chiosc in padurea aceea, si chemase, ca sa serbeze mantuirea sa, pre toti boierii si slujitorii curtei la o masa infricosata ce pregatise acolo. Toti curtenii se dusera la chemarea imparatului, numai fiica sa ramase.
        Fat-Frumos, vazandu-se iara singur, chema calul si voind sa se veseleasca si dansul, imbraca hainele: cu soarele in piept, luna in spate si doi luceferi in umeri, isi lasa parul de aur pe spate, incaleca calul si-l incurca prin gradina.
        Atat se stricase gradina, incat nu mai era chip de a o drege. Iar daca vazu aceasta el, incepu a se tangui, se imbraca iute cu hainele lui cele de argat, si nu stia de unde sa inceapa meremetul.
        Mania gradinarului trecu orice hotare, cand veni si vazu acea mare prapadenie. Dara cand voi sa-i dea pe foi pentru ca nu ingrijise de gradina, fiica imparatului ii ceru flori, de la fereastra.
        Gradinarul da din colt in colt si nu stia ce sa faca; in cele mai de pe urma, cata si mai gasi vreo doua floricele care abia scapase de copitele calului cu aripi, i le trimise, si fata de imparat ii porunci sa ierte pe bietul argat, pentru care ii si dadu trei pumni de galbeni.
        Se apuca de croi din nou, si in sase saptamani abia putu face ceva care sa mai semene a gradina, iar argatului ii fagadui o santa de bataie, sor' cu moartea, de s-o mai intampla una ca asta, si sa fie si gonit.
        Imparatul se luase de ganduri vazand pe fiica-sa tot trista. Ea acum nu mai voia sa iasa afara nici din casa. Hotari dara sa o marite si incepu a-i spune de cutare si cutare fiu de imparat. Ea nu voia sa auda de nici unul.
        Iar daca vazu asa imparatul, aduna iara sfatul si boierii si ii intreba ce sa faca? Unul din boieri ii zise sa faca un foisor cu poarta pe dedesubt, pe unde sa treaca toti fiii de imparat si de boieri, si pe care-l va alege fata, sa-l loveasca cu un mar de aur ce-l va tine in mana,Esi dupa acela s-o dea imparatul.
        Asa se si facu. Se dete sfara in tara ca este hotararea imparatului sa se adune mic si mare si sa treaca pe sub poarta.
        Toti trecura, dara nu lovi nici pe unul. Multi credea ca fata n-ar voi sa se marite. Insa un boier batran, trecut si prin ciur si prin darmon, d-aia care auzise, vazuse si patise multe, zise sa treaca si oamenii curtii; trecu si gradinarul, si bucatarul cel mare si vataful, si slugile, si vizitiii, si toti randasii, dar geaba, fata nu lovi nici pe unul.
        Se facu intrebare daca n-a mai ramas cineva netrecut, si se afla ca a mai ramas un prapadit de argat de la gradinarie, cheles si dosadit de n-are seaman pe lume.
        - Sa treaca si acesta, zise imparatul.
        Atunci chema si pe argatul cel cheles si-i zise sa treaca si dansul, dar el nu cuteza; apoi cam cu caraiala, cam cu sila, fu nevoit sa treaca si, daca trecu, fata il lovi cu marul.
        Argatul incepu a tipa si a fugi, tinandu-se cu mainile de cap zicand ca i-a spart capul.
        Imparatul, cum vazu cele intamplate, zise:
        - Asta nu se poate! este o greseala! fata mea nu e de crezut sa fi ales tocmai pe chelesul asta.
        Nu putea, vezi, sa se invoiasca imparatul a da pe fie-sa dupa argat, desi il lovise fata cu marul.
        Atunci puse de a doua oara sa treaca lumea si de a doua oara fiica-sa lovi cu marul in cap pe cheles, care iarasi fugi tinandu-se cu mainile de cap si tipand.
        Imparatul, plin de mahnire, iara isi lua vorba inapoi, si puse de a treia oara sa treaca toata lumea.
        Daca vazu si vazu imparatul ca si d-a treia oara tot pe cheles il lovi fata, s-a plecat la sfatul imparatiei, si i-a dat lui pe fiica-sa.
        Nunta se facu cam pe ascuns, si imparatul apoi ii oropsi pe amandoi, si nu mai voi sa stie si sa auza de dansii; atata numai ca de sila, de mila, ii priimi sa locuiasca in curtea palatului.
        Un bordei intr-un colt al curtii li se dete spre locuinta, iar argatul se facu sacagiul curtii.
        Toate slugile imparatului radeau de dansul si toate murdariile le arunca pe bordeiul lui. Inauntru insa calul cel cu aripi le adusese frumusetile lumii; nu era in palaturile imparatului ceea ce era in bordeiul lui.
        Fiii de imparat, carii venisera in petit la fiica cea mica, se imbufnara de rusinea ce patise, pentru ca fiica imparatului alesese pe cheles si se invoira intre dansii ca sa porneasca oaste mare impotriva lui.
        Imparatul simti mare durere cand auzi hotararea vecinilor sai, insa, ce sa faca? se pregati de razboi, si nici ca avea incotro.
        Amandoi ginerii imparatului se sculara cu oaste si venira in ajutorul socrului lor. Fat-Frumos trimise si el pe sotia sa ca sa roage pe imparatul a-i da voie sa mearga si el la bataie.
        - Du-te dinaintea mea, nesocotito; fiindca, iata, din pricina ta mi se turbura linistea; nu mai voi sa va vaz in ochii mei, nemernicilor ce sunteti.
        Dara, dupa mai multe rugaciuni, se indupleca, si porunci sa-l lase sa care si el macar apa pentru ostire.
        Se pregatira si pornira.
        Fat-Frumos, cu hainele lui proaste si calare pe o martoaga schioapa, pleca inainte. Ostirea il ajunse intr-o mlastina unde i se nomolise iapa si unde se muncea ca sa o scoata, tragand-o cand de coada, cand de cap, cand de picioare.
        Rasera ostirea si imparatul cu ginerii cei mai mari ai sai si trecura inainte.
        Dupa ce insa nu se mai vazura dansii, Fat-Frumos scoase iapa din noroi, isi chema calul sau, se imbraca cu hainele campul cu florile si porni la campul bataliei, ajunse si se sui intr-un munte apropiat, ca sa vaza care parte este mai tare.
        Ostile daca ajunse, se lovira, iar Fat-Frumos, vazand ca oastea vrajmasa este mai mare la numar si mai tare, se rapezi din varful muntelui asupra ei si ca un vartej se invarteja prin mijlocul ei cu palosul in mana, si taia in dreapta si in stanga, pe oricine intalnea.
        Asa spaima dete iuteala, stralucirea hainelor si zborul calului sau, incat oastea si toti cu totul o rupsera d-a fuga apucand drumul fiecare incotro vedea cu ochii, imprastiindu-se ca puii de potarniche.
        Iar imparatul dupa ce vazu minunea, multumi lui Dumnezeu ca i-a trimis pe ingerul sau de l-a scapat din mana vrajmasului, si se intoarse vesel acasa.
        Pe drum intalni iarasi pe Fat-Frumos, prefacut in argat, muncind sa-si scoata iapa din noroi; si cum era cu voie buna, imparatul zise la cativa:
        - Duceti-va de scoateti si pe nevoiasul acela din noroi.
        N-apucara sa se aseze bine, si veni veste la imparatul ca vrajmasii lui cu ostire si mai mare s-au ridicat asupra lui.
        Se gati dara si el de razboi si pleca s-o intalneasca. Fat-Frumos iara se ruga sa-l lase si pe dansul sa mearga, si iara fu huiduit.
        Dara daca dobandi voie, porni iara cu iapa lui. Fu si de asta data de ras si de bataie de joc, cand l-a vazut ostirea ca iara se innomolise si nu putea sa-si scoata iapa din noroi de fel, de fel.
        Il lasara inapoi dara el ajunse si acum mai nainte la locul de lupta, prefacut in Fat-Frumos, calare pe calul cu aripi, si imbracat in hainele lui cele cu cerul cu stelele.
        Ostile detera in tampene si in surle si se lovira, iar Fat-Frumos, daca vazu ca vrajmasii sunt mai puternici, se repezi din munte si-i puse pe goana.
        Imparatul se intoarse iara vesel, multumind lui Dumnezeu de ajutorul ce i-a dat, si iara porunci ostasilor sa scoata din noroi pe nevoiasul de sacagiu. Iar el era impacat cu cugetul sau si se bucura in ascunsul sufletului sau de izbandele sale.
        Imparatul de mahni pana in fundul inimii sale cand auzi ca vrajmasii se ridica de a treia oara cu oaste si mai mare si ca a ajuns la hotarele imparatiei sale cata frunza si iarba; un plans il napadi, de sa fereasca Dumnezeu! si planse, si planse, pana ce simti ca-i slabesc vederile. Apoi isi stranse si dansul toata oastea si porni la batalie cu nadejde in Dumnezeu.
        Fat-Frumos porni si el tot pe otopina lui.
        Iar dupa ce trecu toata oastea facand haz de dansul cum se muncea ca sa-si scoata iapa din noroi, se imbraca cu hainele cele cu soarele in piept, luna in spate si doi luceferi in umeri, isi lasa parul de aur pe spate, incaleca calul si intr-un minut fu iarasi pe munte, unde astepta sa vaza ce s-o intampla.
        Se intalnira ostile, se lovira din mai multe parti si se taiau unii pre altii fara de crutare, atata erau de inversunati ostasii. Iar cand fu catre seara, cand vazu ca ostirea vrajmase era sa ia in goana pre a imparatului, unde se repezi odata Fat-Frumos din munte ca un fulger; si unde trasni in mijlocul lor, incat se ingrozira de nu mai stiau ce fac. Stralucirea hainelor lui Fat-Frumos pana intr-atata orbise si zapacise pe vrajmas de nu mai stiau ostile unde se afla. Fat-Frumos lovea cu pala de zvanta, in toate partile. Groaza intrase in inimile protivnicilor si ii tulburase de isi uitasera de batalie, ci catau cum sa se mantuiasca cu viata. O luara la sanatoasa cari incotro vedea cu ochii dand navala unii peste altii de-si rupeau gaturile. Fat-Frumos insa ii gonea si-i secera cu pala ca pe buruienele cele rele.
        Imparatul il vazu sangerat la mana, la care se crestase insusi, si ii dete naframa sa ca sa se lege. Apoi se intoarse acasa izbaviti de primejdie.
        Cand venira, gasira iara pe Fat-Frumos in noroi cu iapa, si iarasi porunci de il scoase.
        Si sosind acasa imparatul cazu la boala de ochi si orbi. Toti vracii si toti filosofii carii citeau pe stele fura adusi, si nimeni nu putura sa-i dea nici un ajutor. Intr-una din zile, sculandu-se din somn imparatul, spuse ca a vazut in vis un batran care i-a zis ca daca se va spala la ochi si daca va bea lapte de capra rosie salbatica va dobandi vederile.
        Auzind astfel ginerii sai, pornira cu totii, cei doi mai mari singuri, fara sa ia si pe cel mic, si fara a voi sa-l lase macar a merge impreuna cu dansii. Iara Fat-Frumos chema calul si merse cu dansul prin smarcuri, gasi capre rosii salbatice, le mulse si cand se intorcea, se imbraca in haine de cioban si iesi inaintea cumnatilor sai cu o donita plina cu lapte de oi. Ei il intrebara ce lapte are acolo, iara el le raspunse, prefacandu-se ca nu-i cunoaste, ca duce lapte de capra rosie la imparatul care visase ca-i va veni vedere daca va da cu acel lapte pe la ochi. Atunci ei se incercara a-i cumpara laptele; dar ciobanul le raspunse ca laptele nu-l da pe bani ci ca, daca voiesc sa aiba lapte de capra rosie, sa se zica ca sunt robii lui, si sa rabde ca sa le puna pecetea lui pe spinarea lor, macar ca ei au sa se duca si sa nu mai dea pe la dansul.
        Cei doi gineri se socotira ca ei pentru ca sunt imparati si gineri de imparat n-o sa le pese nimic, se lasara, deci, de le puse pecetea lui in spinare, si apoi luara laptele si-l adusera vorbind intre dansii pe drum:"De se va incerca, nerodul, sa ne zica ceva, il facem nebun, si tot noi vom fi mai crezuti decat dansul".
        Se intoarsera la imparatul, ii detera laptele, se unse la ochi si bau, dara nu-i ajuta nimic. Dupa aceea veni si fiica cea mica la imparatul si-i zise:
        - Tata, iata ia si acest lapte, pe care il aduse barbatul meu, unge-te si cu dansul, asa te rog.
        - Ce lucru bun a facut nataraul de barbatul tau, raspunse imparatul, ca sa faca si acum ceva de isprava? N-a putut face nimic ginerii mei ceilalti, cari m-au ajutat asa de mult in razboaie, si tocmai el, natangul, o sa-mi poata ajuta? Si apoi nu v-am zis ca n-aveti voie a va mai arata inaintea fetei mele? Cum ai cutezat sa calci porunca mea?
        - Ma supui la orice pedeapsa vei binevoi sa-mi dai, tata, numai unge-te, asa te rog, si cu acest lapte ce ti-l aduce umilitul tau rob.
        Imparatul daca vazu ca atat de mult se roaga fiica-sa se indupleca si lua laptele ce-i adusese, si apoi se unse cu dansul la ochi o zi, se unse si a doua zi, si cu marea sa mirare simti ca pare ca incepuse a zari ca prin sita; si daca se mai unse si a treia zi, vazu cum vede toti oamenii cu ochii luminati si limpezi.
        Dupa ce se insanatosi, dete o masa mare la toti boierii si sfetnicii imparatiei, si dupa rugaciunea lor priimi si pe Fat-Frumos saEseaza in coada mesei.
        Pe cand se veseleau mesenii si se chefuiau, se scula Fat-Frumos si, rugandu-se de iertare, intreba:
        - Marite imparate, robii pot sedea cu stapanii lor la masa?
        - Nu, nicidecum, raspunse imparatul.
        - Apoi daca este asa, si fiindca lumea te stie de om drept, fa-mi si mie dreptate, si scoala pe cei doi oaspeti carii sed d-a dreapta si d-a stanga mariei tale, caci ei sunt robii mei; si ca sa ma crezi, pune sa-i caute si vei vedea ca sunt insemnati cu pecetea mea in spinare.
        Cum auzira ginerii imparatului, o bagara pe maneca si marturisira ca asa este; indata fura nevoiti a se scula de la masa si a sta in picioare.
        Iara catra sfarsitul mesei, Fat-Frumos scoase naframa care i-a fost dat-o imparatul la batalie.
        - Cum ajunse naframa mea in mainile tale, intreba imparatul? Eu am dat-o ingerului Domnului care ne-a ajutat la razboi.
        - Ba nu, marite imparate, mie mi-ai dat-o.
        - Apoi daca este asa, tu esti acela care ne-ai ajutat?
        - Eu, marite imparate.
        - Nu se poate, adaose iute imparatul, si daca vei sa te crez, arata-te asa cum era atunci acela caruia am dat naframa.
        Atunci el se scula de la masa, se duse de se imbraca cu hainele cele cu soarele in piept, luna in spate si doi luceferi in umeri, isi lasa parul pe spate si se infatisa imparatului si la toata adunarea.
        Cum il vazura mesenii, indata se radicara si se minunara; Fat-Frumos era atata de mandru si stralucitor, incat la soare te puteai uita, dar la el ba.
        Imparatul, dupa ce lauda pe fiica-sa pentru alegerea sa cea buna, se dete jos din scaunul imparatiei si ridica in el pre ginerele sau, Fat-Frumos; iara el, cea dintai treaba ce facu, fu de a da drumul din robie cumnatilor sai, si in toata imparatia se facu bucurie mare. Eram si eu p-acolo, si la masa imparateasca:
                                Caram mereu la vatra, lemne cu frigarea,
                                Duceam eu la masa, glume cu caldarea
                                Pentru care capatai:
                                Un napastroc de ciorba
                                S-o santa de cociorba
                                Pentru cei ce-s lunga vorba,
                                Si incalecai p-o sea si v-o spusei d-voastra asa.
                                Si mai incalecai p-o lingura scurta, s-o dai pe la nasul cui n-asculta.

Fata de imparat
    A fost odata un imparat foarte bogat si puternic. Acest imparat avea un fecior si o fata. Intamplandu-se sa-i moara feciorul, il ingropa cu mare cinste si alai ca pe un imparat. Cand fu a duce mortul la biserica, fata imparatului ceru a merge si dansa sa-l petreaca. Asa de pazita era fata aceasta de tata-sau, incat pana atunci nici soarele nu-i vazuse fetisoara, nici vantul nu-i batuse parisorul. Ea se imbraca in negru si-si lasa parul despletit pe spate, si asa merse de petrecu pe frate-sau la groapa. Si asa gatita ii sedea si mai bine decat altminteri. Caci, nu e vorba ea era foarte frumoasa. Crinii si viorelele ramasesera pe jos si nici la degetul cel mic al ei nu le punea.
 Cand o vazu asa de gingasa si de plapanda, ramase cu ochii zgaiti la dansa. Si asa de putintica si dragalase mai era, incat s-o sorbi intr-un pahar cu apa. Lumea uitase si mort si tot uitandu-se la dansa. Atunci veni un vantisor lin si usor, de-i resfira pletele; iara ea simti ca un fior rece i se strecoara prin inima.
        Cum, cum, ingropara mortul si toata lumea se intoarse acasa.
        Tot pe atunci in cetatea aceea se afla o vaduva saraca. Ea avea un fiu. El era de treaba, smerit si sfiicios ca o fata mare. Toti feciorii de boieri aveau pizma pe dansul si-i pusesera gand rau. Nu-i gasea insa nici o pricina, ca sa puie mana pe dansul. Fiul vaduvei intrecuse pe toti boierii si imparatii la boi si la stat. El era aratos nevoie mare. Ai fi pus ochii pe dansul d-ar fi fost intr-o mie. S-apoi era dulce la cuvantare. Curgea graiul din gura lui ca mierea. Nu se mai satura cineva de dansul ascultandu-l.
        De la moartea fratelui sau, fata nu se prea simtea bine. Ba c-o fi una, ba c-o fi alta, ba c-o fi deochi, ba c-o fi sagetatura, si toate descantatoresele si vracii nu-i putura da de leac.
        Ma-sa baga de seama ca fie-sa era insarcinata. In zadar se jura fata ca nu stie la sufletul ei nimic cu prihana. Cine sa o creaza? Burta o da de gol. Ea insa nu spunea minciuni, se pomenise si ea asa. D-apoi cand afla tata-sau ca fie-sa are sa fie muma, fara sa fi pus pirostriile pe cap? se facu foc si parjol. Nu mai asculta nici rugaciuni, nici nimic. A se dezvinovati inaintea lui nu era cu putinta. Porunci deci ca numaidecat sa se adune Sfatul imparatiei in taina, ca sa otarasca pedeapsa ce s-ar cuveni fie-sei pentru o asa nelegiuire si ca sa se spele rusinea ce adusese ea parului caruntit al tatalui sau.
        Sfatul imparatiei gasi cu cale ca spre a se spala o asa grozava necinste, fata cu moarte sa se omoare. Unii ziceau ca sa se arza de vie. Altii ca sa-i scoata ochii si sa se goneasca in pustietati spre a fi mancata de fiare salbatice. Altii iara ziceau ca sa i se lege o piatra de gat si sa se dea pe Dunare.
        Tocmai pe atunci, din pacate, iata ca si feciorul vaduvei trecea pe acolo in treaba lui. Cum il vazura boierii, numaidecat se invoira, si hotararea fu gata, cam ce, adica, sa faca cu fata imparatului.
        Toti fura intr-o glasuire ca fata sa se dea pierzarii. Insa ca una ce este fata de imparat, si ca una ce trebuie sa fi savarsit nelegiuirea cu un om, carele si acela trebuie sa piara, acel om sa fie fiul vaduvei, deoarece fata nu vrea sa spuie pe adevaratul nelegiuit, si pentru ca Sfatul imparatiei nu poate sa-l ghiceasca. Cum hotarara, asa si facura.
        Imparatul porunci, si numaidecat se aduse un boloboc mare; puse de-l smoli si, bagand intr-insul pe fata de imparat cu fiul vaduvei, porunci de infunda bolobocul bine, si il dete pe Dunare.
        Pe cand insa dogarii infundau bolobocul, una din roabele fetei de imparat, mai miloasa la inima, se strecura prin calabalac si le dete pe sub ascuns o copaie de mere, doua azime si un fedeles cu apa. Noroc ca nu o vazu nimeni.
        Se duse butoiul pe Dunare trei zile si trei nopti, fara a se opri undeva. Merindea din butoi se ispravise. Biata fata isi plangea nevinovatia cu niste graiuri de-ti rupea baierile inimei, iara bietul baiat, si el nevinovat ca si dansa, o mangaia si nu o lasa sa-si piarza nadejdea de la Dumnezeu. Cand, ce sa vezi dumneata? A patra zi, dis-de-dimineata, bolobocul se loveste de un bustean si se sparge. Pasamite bolobocul ajunsese la margine, adus fiind de talazurile Dunarii, si-l ciocni de busteanul pe care tot apa il dase la margine.
        Iesira deci la uscat dosaditii de ei, si dara multumira lui Dumnezeu ca le-a scapat zilele, si-i facura sa mai vaza o data lumina.
        Apucara pe o poteca si intrara intr-un bunget de padure. Aci o luara apoi pe o partie, si merse, si merse, pana ce vazu ca se deschide o poienita. In asta poienita dete de niste case foarte frumoase, batatura carora era campul cu florile. Toate lucrurile in aceasta casa erau cu sart. Nimic nu lipsea. Toate catrafusele isi aveau vataful lor si nimic nu era nerostit. Cand voiai ceva, era destul numai sa poruncesti si indata se facea. Aci era in adevar: pune-te masa, ridica-te masa.
        Trecura multi ani de la aceasta intamplare. Imparatul isi uitase de fiica sa. Fata de imparat si fiul vaduvei se invoisera si se insotisera. Nici unul din amandoi nu s-a cait mai in urma pentru aceasta. Vezi ca el in viata lui nu alunecase pana atunci, era curat, cum il facuse ma-sa; si pe fata imparatului o gasise acasa. Copilul cu care era insarcinata fata cand o goni tata-sau se nascu, si se facuse un baiat de sa nu te induri de el. Iara ei petrecand bine, isi uitasera de necazurile cele trecute. Puterea lui Dumnezeu ii ocrotea si-i ferea de rele. Atata numai ca p-acolo nu se vedea nici pui de om. Parc-ar fi fost la sfarsitul pamantului.
        Intr-una din zile, imparatul, tatal fetei, pleca la vanatoare. El se incumese a razbi mai inauntru padurei decat alta data. Si, din vanat in vanat, el se rataci. Orbacai in sus, cauta in jos si peste poteca pe care sa iasa la lumina nu putea sa dea. Se luase de ganduri. Cand, iaca da in poienita cu casele. Vazu si casele. El se minuna cand vazu asa casa frumoasa intr-o astfel de salbaticime de padure. De voie, de nevoie, trebui sa se duca acolo, caci ochii nu-i dase in geana de nu stiu cat timp.
        Mai intai isi trimise sluga care nu se despartise de dansul nici cat ai scapara. El se intoarse si spuse imparatului ca este priimit a gazdui acolo cu draga inima. Intrand imparatul, isi trimise sluga la bucatarie sa-i friga doua potarnichi din cele ce vanase el. Dupa ce aseza potarnichile in frigare si le puse la foc, acolo le uita: caci ce vazu si auzi il buimacise.
        Toate lucrusoarele vorbeau in casa aceea, pana si oalele si vatraiul.
        La vatra aceea erau doua oale puse la foc. Aceste oale se certau. Sluga imparatului auzi cu urechile sale cum se ciorovaiau aceste oale.
        - Fa buzato, da-te la o parte ca tu ai fiert destul.
        - Ba, da-te tu mai la o parte, scurto ce esti, ca au fiert si matele din tine.
        Si cascand gura la dansele, sluga uita si potarniche si tot. Cand se destepta sluga imparatului, friptura se facuse scrum.
        Se bocea biet si se tanguia de-i plangeai de mila.
        Fata imparatului il linisti spuindu-i ca o sa roage pe imparatul sa-l ierte pentru aceasta greseala.
        Apoi trimise si pofti pe imparatul in casa cea mare. Aci, stand de vorba, stapanul casei porunci sa se puie masa. Ramase imparatul stalpit cand vazu masa viind singura, talerele, lingurile si celelalte tacamuri cu vatasii lor si le asezau caresi pre unde. Venira bucatele si mancara. Dupa ce sfarsira de mancat sedeau la vorba, cand in loc de a se strange masa, vazura ca lingurile incep a salta pe masa. Vataful le suduia, dara ele nu ascultau de cuvantul lui. Imparatul nu baga de seama, caci vorbea cu fiul gazdei, un copilandru dezghetat si sfatos, de te tragea inima sa stai cu dansul de vorba.
        Atunci gazda, ca sa faca pace, zise:
        - Nu se poate ca imparatul sa fi facut o asemenea fapta.
        - Ca n-are la cine altul sa fie, raspunse vataful lingurilor. Trebuie sa-l cautam.
        - Nu mai trancani, ii mai zise gazda. Aide, ridica masa si te cara de aci.
        Auzind imparatul cele ce se vorbira, ceru sa fie cautat, ca sa-si iasa din banuiala, caci el nu se stia vinovat.
        Atunci, tragandu-i incaltamintea, ii cazu lingura pe care o cautau din cizma imparatului.
        Pasamite gazda se vorbise cu vataful lingurilor ca sa-i joace renghiul asta.
        Imparatul se facu ca sfecla de rosu de rusinea ce pati si zise incalcindu-se de ciuda:
        - Arata-ti, Doamne, minunea ta! Nu stiu la sufletul meu de nici un furt. N-am bagat eu lingura in cizma.
        - Cum nu stii dumneata, zise si gazda, despre lingura, asemenea nu stiu nici eu pana in ziua de azi cu cine am facut copilasul asta.
        Atunci, cunoscandu-se, se imbratisara si se iertara unul pe altul.
        Fata de imparat multumi apoi imparatului ca i-a dat Dumnezeu in gand de a pus in boloboc impreuna cu dansa pe junele cu care ea s-a insotit mai pe urma; caci el s-a indragostit de dansa, a iubit-o si a ingrijit-o ca pe o sotie credincioasa.
        Imparatul nu stia cum s-o mai mangaie, cunoscandu-i nevinovatia. Lauda si pe sotul ei pentru buna sa purtare de grija, si cu totii impreuna se intoarsera la scaunul imparatiei, dand marire lui Dumnezeu ca nevinovatia a iesit deasupra ca untul de lemn.

Voinicul cel fara de tata
 A fost un imparat s-o imparateasa. Ei aveau numai o fata si o pazea ca lumina ochilor lor. Ea n-avea voie sa iasa nici pana in gradina fara dadaca ei. Aceasta o tinea de aproape si n-o scapa din vedere nici cat ai da in cremene. Fata, tot sezand la fereastra, vedea pe un june fluiera-vant de colo pana colo. Intr-o zi uitandu-se la el, o vazu si el si, tintind ochii in ochii ei, ea simti un fior, apoi ca o scanteie de foc o arse ceva la inima. Se trase fata de la fereastra si spuse dadaca-sei ce i se intampla. Atunci dadaca ei ii zise:
     - Ci ca fugi si d-ta de la fereastra! Ce tot te zgaiesti si te uiti la toti d-alde taie cainilor frunza.
        Nu trecu mult si fata incepu a nu se simti bine. Pasamite luase in pantece, fara stirea lui Dumnezeu. Spuse dadaca-sei. Aceasta se da de ceasul mortii de ciuda, cum de sa se intample una ca asta, fara sa stie fata de barbat. Frica ce le cuprinsese pe amandoua era de nepovestit.
        - Ca ce o sa zica tata-tau acum cand va afla, se vaieta dadaca, ce o sa-i raspunz eu, cand ma va intreba?
        - Cum o sa ma infatisez eu acum inaintea tata-meu cu bortul la gura, zise si fata, cand numai unul Dumnezeu stie cat sunt de nevinovata?
        Si in adevar ca tata-sau era un om aspru. Nu le-ar fi iertat o data cu capul.
        Se dusera, deci, si povesti imparatesei toata intamplarea, si se rugara de dansa, ca sa intre ea la imparatul cu mijlocire de iertare.
        Cand auzi imparateasa de cele ce se intamplase, se lua cu mainile de par. Ea zicea ca este peste poate ca sa ramaie cineva insarcinata din vedere. Vezi ca ea stia cum merg lucrurile in lume. Si la o minune ca aceasta nici ca se astepta.
        Lucrurile nu puteau ramanea mult timp acoperite. Imparateasa, de sila, de mila, fu nevoita a spune imparatului toata siretenia.
        Cand auzi imparatul de asta napasta, se facu foc manie. Racnea ca un leu:
        - Cine sa fie acel neomenit carele mi-a necinstit perii cei albi ai batranetelor mele? Cu moarte sa se omoare. In furci sa-l atarne. Praf si pulbere sa se aleaga de capul lui!
        Imparateasa il lua cu binisorul si-l mai domoli olecuta.
        Vezi ca el nu punea crezamant pe spusele fiicii sale si ale dadacei. El stia ca astfel de intamplare nu se mai auzise. Dupa ce dojeni cu dojana imparateasca pe dadaca, oropsi pe fie-sa cu urgie. Porunci de facu o corabioara, puse pe fata intr-insa, si langa ea cinci paini si un urcioras cu apa, si ii dete drumul pe garla spre a se duce unde mila Domnului o va scoate.
        Mergand corabioara pe apa, ea se ruga lui Dumnezeu cu zdrobire de rarunchi ca sa o scoata la liman bun, ca unul ce cunoaste nevinovatia ei, si ca pe una ce nu se stia la sufletul ei cu nici o prihana.
        Cateva zile se balabani ea asa cu valurile apelor. In ziua a treia ii veni ceasul nasterii, si facu un dolofan de copil ca un ingeras. Biata femeie! caci n-avu ea nici un ajutor omenesc in ziua necazului, decat suferintele ei, si alinator pe Dumnezeu! se mangaia oarecum in sufletul ei ca se stia nepangarita.
        Si vrand Dumnezeu cu dansa, corabioara, intr-una din nopti, se opri. Ea simti ca corabia nu mai merge; sta pe loc. Pana la ziua, ii tacai inima de frica, nestiind pe ce tarmuri se va fi oprit. Cand se lumina, vazu ca corabioara poposise de marginea unei paduri. Iesind la uscat cu copilasul in brate, rataci incoa si-ncolo prin padure. Apoi se aseza in scorbura unui copaci mare si gros ca butia. Acolo stete ea mai multi ani, hranindu-se cu ierburi si radacini, ori cu roadele unor copaci. Ea isi crestea copilul cu drag.
        Ea facu din ramurile unui copaci un leagan in care isi punea copilul ziua; iara noaptea nu-l departa de la sanul ei, si, pentru scaldatoare, se ducea la vadul de la albia unui paraias ce curgea p-aproape d-acolo. Acoperamant le era cerul cu stelele; tovaras de jucarii copilului ii era florile campului, paserile cerului, flutureii si ganganiile.
        Dupa ce se facu mai maricel, ma-sa il invata la vanat si-i spunea cu lacramile in ochi cum a fost ea crescuta si cum este nevoita sa-l creasca pe dansul. Iara el asculta si baga la cap toate cele ce ii spunea ma-sa.
        Mai marindu-se el oleaca, incepu a cata vanat mai pe departe de locuinta lor. Iara intr-una din zile zari un palat in departare. El isi aduse aminte de cele ce ii spusese ma-sa despre palaturile tata-sau si i se paru ca se cam aseamana. Dete fuga si spuse ma-sii ceea ce descoperise. A doua zi pleca cu ma-sa de mana si, ajungand la acele palaturi, muma-sa ii spuse ca acelea nu sunt ale tatalui ei; dara ca tot cam asa sunt si ale imparatilor din lume.
        Mai trecu ce mai trecu si mai marindu-se si dansul, intr-una din zile, ducandu-se iarasi la vanat, cum, cum, el se pomeni iarasi dinaintea acelui palat; cu toroipanul la spinare, el isi lua inima in dinti si intra in curte. Pasamite palatul acela era al unor zmei. Flacaiandrul nostru cel viteaz, carele nu stia ce este frica, intra si in palat. P-aci, p-aci era sa-si iasa din minti de mirare si sa-si piarza cumpatul dand de atatea lucruri, ce nu mai vazuse el in viata lui. Cand, ce sa vezi d-ta? o data ii iesi inainte trei zmei. Acestia era stapanii palatului. Si unde se repezira la dansul de pare ca sa-l ia in unghii, si cu grai rastit, dojenindu-l, ii zisera:
        - Cum de ai cutezat, spurcatule, sa ne calci casa?
        Voinicul nu zise nici carc! ci, aducand toroipanul, mai iute decat fulgerul, pali pe unul la dreapta, pe altul la stanga, de nu stiura de unde le veni trasnetul, si ii culca la pamant. Si nici ca se mai miscara din loc, fiindca ii lovise cu nadejde.
        Al treilea zmeu, vazand cum merge treaba, pieri dinaintea lui ca o naluca, si se duse de se ascunse in pivnita. Vazu el ca nu poate da piept cu un asemenea viteaz, si se hotari a-i purta sambetele.
        Voinicul de romanas, in dardora luptei, nu baga de seama ce se facu al treilea zmeu. Astepta ce astepta si daca vazu ca nu mai vine nimeni, el se intoarse, lua pe muma-sa, o duse in acele palaturi si se aseza acolo.
        Umbland din camara in camara, dete peste armele zmeilor si se minuna. Ma-sa ii spuse ca vazuse in casa tatalui sau asemenea arme, si ii arata cum se intrebuinteaza. Ii prinse bine, caci vazu ca ii merge mai lesne la vanat. Acum incepu a sageta la caprioare si la ciute, caci pana acum vana numai pasarele cu latul, si ii era cu greu.
        Ajunsese ca el sa fie tare si mare in padure. Nu era cine sa-i stea impotriva. De multe ori nu venea cu zilele p-acasa.
        Intr-una din zile, zmeul iesi din pivnita si veni milogindu-se la muma voinicului ca sa-si faca pomana cu el sa-l primeasca la curtea ei, caci zicea el ca pribegeste nu stiu de cat timp orbacaind prin acel bunget de padure. Spuse ca un nenorocit carele se ratacise, umbland dupa vanat, si da lauda Domnului ca l-a invrednicit a mai da peste fiinte de oameni.
        Ea, biet, care stia ce este necazul si lipsa, isi pleca urechea la rugaciunile cele viclene ale zmeului si, facandu-i-se mila de nenorocirile lui, ii fagadui ca va vorbi fiului ei de dansul.
        Cum veni fiul sau de unde era dus, ea ii spuse toata siretenia nenorocirei omului ce nazuia la mila lor, si il ruga sa aiba mila de ticalosia lui, caci, zicea ea, nu stim cum ne va mai aduce si pe noi Dumnezeu.
        Voinicului ii paru bine de asta intamplare, mai cu seama, gandea el, ca va fi barim o sluga in curte care sa tie de urat ma-sii, in lipsa lui, si sa-i dea ajutor in trebile casei.
        Nu-l cunoscu ca este zmeu, cand il vazu, atat de bine stiu procletul a se schimba. Ii spuse ce are de facut si il primi sa seaza la curtea lui.
        Multele lipsuri, multele necazuri, multa mahnire ce suferise mama viteazului si dorul cel mare de tara ei, iara mai cu seama suferintele ei cand se gandea la rusinea ce ramasese asupra numelui sau in casa parintilor ei, ea fiind nevinovata, o facu de lancezea si se topea d-a-n picioarele. Vazand-o zmeul asa searbad si tot fara voie-buna, se incumetase intr-una din zile, pe cand voinicul era la vanatoare, si o intreba, dara se prefacu ca vorbeste cu sfiala:
        - Cum bag de seama, stapana, nu prea ti-e bine?
        - Nu mi-e bine, ma baiete, caci mi-e dor d-alde tata si d-alde mama, si de tara mea. Vezi ca eu sunt fata de imparat, si pentru o napaste ce a cazut pe capul meu pribegesc de sunt atati mari de ani.
        - Eu stiu un leac pentru boala dumitale, stapana; dara n-are cine se duce sa-l aduca.
        Si ii spuse o sumedenie de minuni ce facuse leacul ce zicea ca ar fi bun pentru ea.
        Cand se intoarse de la vanatoare fiul ei, ea ii spuse ca auzise de la sluga lor, cum ca de va manca mere din marul rosu se va face sanatoasa.
        El fu bucuros ca auzise un leac care sa faca pe ma-sa sanatoasa, si se hotari a se duce tocmai acolo sa-i aduca leacul. Isi lua ziua buna si pleca.
        Dar incotro s-apuce? caci nici nu mai auzise pana atunci de asa ceva. Apuca si el intr-un noroc spre rasarit si, mergand prin desisurile padurii, zari un palat mai frumos decat acela in care sedeau ei. Se duse drept acolo. Aci locuia o zana maiastra. Cum o vazu, ii cazu cu drag. Dara maiastra, iesindu-i inainte, il priimi dupa cum i se cuvenea, il baga in palat si il omeni ca pe un oaspe.
        Din una, din alta, se intelesera la cuvinte. Vezi ca, mare, aceasta era scrisa lui. El nu mai vazuse pana atunci alt chip de muiere, decat p-al ma-sii. S-apoi era atat de frumoasa si de gingase, ca o floare!
        Ea inca avea la ce se uita la el; caci era un brad de romanas.
        El se uitase acolo la dansa. Cand isi aduse aminte ca el plecase sa aduca mume-sei mere de la marul rosu, voi sa o zbugheasca. Dara zana maiastra il opri si-l intreba unde se duce.
        Voinicul ii spuse din fir pana in ata toata siretenia. Zana pricepu viclenia zmeului si tacu. Apoi il indrepta ea spre locul acela cu marul rosu, si-l si invata cum sa faca ca sa ia merele.
        Dupa ce-si lua ziua-buna si de la maiastra si-i fagadui ca se va intoarce pe la dansa, porni; si aide, aide, merse cale lunga si mai lunga, pana ce, trecand tari si mari, ajunse la o gradina ocolita numai de trandafiri. Intra inauntru si dete peste marul rosu, carele era sadit in mijlocul gradinei. El cerca a se alatura de pom, dar pomul ii zise:
        - Nu te apropia de mine, voinice, ca iti vei pierde viata si e pacat de dansa.
        Flacaiasul, ce nu stia de frica, ii raspunse cum il invatase zana:
        - Nu te teme, pom oropsit, ca te voi curata de omizi si de uscaturi.
        Si dupa ce-i taie uscaturile si ii lua omizile, culese trei merisoare ca cele din rai si se intoarse inapoi. Ajungand in padure, dete pe la zana. Aceasta cum il vazu, il priimii cu bucurie, il puse intr-o camara sa se odihneasca nitel, si pana una, alta, ii schimba merele si ii puse altele in locul lor. Cand se scula voinicul, se grabi a se intoarce la ma-sa cu slujba facuta. Lua deci merele si porni.
        In vremea aceasta, procletul de zmeu se lingusea pe langa mama baiatului si, cu ispite si cu marghiolii, umbla sa o dea in cap sa se planiseasca lui. Ea, biet, nu stia unde bate diavolul de zmeu. Nu cunostea la sufletul ei ce sunt ispitele si cursele dragostei, si prin urmare nu da nas spurcatului sa se intinza. Ea stia una si buna: se topea de dor dupa fiul sau, dupa parintii ei si dupa tara in care se nascuse. Cand o cautai, era cu ochii scaldati in lacrami.
        Cum vazu pe fiu-sau, salta de bucurie. I se paru a inviora olecuta. Manca din merisoarele ce-i aduse, si i se paru bune.
        Dupa ce mai trecu, ea cazu iarasi in piroteala de mai-nainte.
        Voinicul, vazand ca sanatatea ma-sei tanjeste, nu stia ce sa-i mai faca spre a o mai inveseli. Iara dracul de zmeu atat de harnic se arata in ale slujbei, incat n-apuca sa iasa bine vorba din gura voinicului, si el o ghicea; apoi se facea luntre si punte, ca sa-i indeplineasca voile. Voinicul baga el de seama tragerea de inima ce avea sluga spre a-i sluji cu credinta, si nu se caia de loc ca l-a priimit la curtea sa, ba inca incepuse a-l privi cu ochi buni.
        Intr-una din zile, pe cand voinicul era cu voie-buna, zmeul se apropie de el si, cu grai milogit, ii zise:
        - Stapane, cunosc iubirea ce ai pentru mamulita d-tale. Lancezeala de care patimeste, mie nu-mi prea place. De vei vrea sa ma asculti, nu vei gresi.
        - Stii tu ceva leacuri? spune, ca te ascult.
        - In tara de unde sunt eu, oamenii patimasi de asemenea boala fac tot ce se poate de aduc apa vie si apa moarta de la muntii ce se bat in capete. Aceasta apa este leacul cel mai bun. Te vaz ca esti un mare viteaz si am credinta in sufletul meu ca d-tale iti va fi mai usor decat altora a o aduce.
        N-apuca sa ispraveasca vorba si viteazul se duse la ma-sa. Fiind acolo, el ii zise:
        - Mama, te vaz tot galesa, si te pierzi d-a-n picioarele. Ma duc, mama, sa-ti aduc leacuri. La muntii ce se bat in capete este apa vie si apa moarta. Tocmai acolo ma voi duce, sa-ti aduc apa de aceea.
        - Nu te duce, dragul mamei; mila Domnului este cu noi; de va vrea el sa fiu bolnava, macar orice fel de apa imi vei aduce, in desert va fi. Nu ma mai lasa singura. Destul mi-a ros rarunchii singuratatea. Mangaierea mea acum tu esti, fatul meu, de voi mai fi lipsita si de dansa, voi pieri.
        - Fii barbata, mama, tine-ti firea pana ma voi intoarce, si ai sa fii vesela si sanatoasa ca piatra, dupa ce vei bea apa vie.
        Nu fu cu putinta a-l tine. Se gati si pleca. In cale dete si pe la zana maiastra. Din una, din alta, veni vorba ca se duce in calatorie, si-i si spuse unde se duce.
        Zambi zana cand auzi si vazu urcioarele ce-i dase zmeul. Nu zise insa nimic care sa-i dea vro banuiala, ci ii dete doua borcane, cu care sa ia apa mai in graba, si il invata cum sa faca. Ii zise ca tocmai la amiazi, cand va fi soarele in cruci, sa inalte o prajina si in varful ei sa puie o mahrama rosie. Muntii or cata la ea cu ochii bleojditi; iara el, pana s-or destepta ei din buimaceala, sa se repeaza iute a lua apa cu borcanele din ambele fantane. Ii paru mult bine voinicului pentru invatatura ce-i dete. Apoi luandu-si ziua-buna, pleca. Merse, merse, merse, pana ce, dupa o calatorie silita, ajunse la locul cu pricina.
        Facu precum il invatase zana; iara el, d-a-n calarele, se repezi printre munti si umplu borcanele. Cand fu a se intoarce, muntii prinsese de veste ca oarecine a luat apa din fantana, si incepu a se bate iarasi in capete. Tocmai atunci si voinicul se intorcea. Si daca nu se grabea a iesi mai iute, acolo il prapadea. Scapa insa cu fata curata. Numai coada calului o apuca si acolo ramase de jumatate. De atunci, vezi, este calul cu coada jumatate de carne si jumatate de par.
        Cand se intoarse acasa, dete iarasi pe la zana. Ea, ca si de la rand, il ruga sa se dea nitel odihnei; si in acel timp ii schimba apa, puindu-i alta in locul celei ce adusese el.
        Sculandu-se dupa somn, lua borcanele cu apa si veni acasa.
        Atata ii fuse ma-sii, ca sa-l vaza. Nu stia ce mai facea de bucurie. Il saruta si p-o parte si pe alta. Apoi dupa ce bau din apa ce-i aduse, ei ii paru ca mai prinse nitel suflet. Vorba sa fie! Ea nu baga de seama, vezi, ca bucuria pentru vederea fiului sau o face sa fie oarecum mai sprintena.
        Zmeul se da de ceasul mortii cand il vazu ca s-a intors cu isprava facuta. El (isi) batuse capul mult si bine sa dea in cap pe fata imparatului, in lipsa fiului sau, dara toate mrejele lui ramasesera de ras; caci ea nu dete in clapca in care o impingea spurcatul. Ea nu-si putea da seama de ce tot umbla el pe langa dansa cu sosele, cu momele. Nici ca visa despre ce avea de gand procletul de zmeu.
        Pasamite zmeului ii era frica sa se ia la lupta pe fata cu voinicul. Ci voia sa-l piarza prin viclenie, si apoi sa-si bata joc si de ma-sa, ca sa-si izbandeasca pentru moartea fratilor sai.
        Dara nu-i ajuta Dumnezeu.
        Voinicul din cand in cand mergea la vanatoare, si da si cate o raita pe la zana. Nu trecu mult si baga de seama ca ma-sa nu se indrepteaza, ci gaineaza si se topeste de pe picioare. Se intrista in inima lui cand vedea ca nu-i da inde bine si ca nu-i poate da nici un ajutor.
        Pacostea de zmeu baga de seama ca voinicul se framanta cu firea pentru sanatatea ma-sii, se apropie de dansul intr-o zi si-i mai zise intr-o doara; caci se temea spurcatul a-l mai indemna. Teama lui era sa nu se destepte voinicul si sa-i ghiceasca cugetele lui cele viclene.
        - Am auzit si eu, stapane, pe cand eram copil, ca oamenii mari cand sunt patimasi de langezeala si copiii cand bolesc de boala caineasca se tamaduiesc de va manca un purcel de la scroafa de sub pamant. Mi se rupe inima din mine cand vaz pe buna mea stapana cum i se stinge viata din sine. Dara nici pe d-ta nu te indemn a te duce, caci mare primejdie va cadea pe capul aceluia ce se va cerca a fura purcelul, de nu va izbuti.
        - Nu sporovai mai mult, ii raspunse voinicul, eu nu stiu ce este primejdie si frica.
        Numaidecat si puse la cale cele de trebuinta pentru o calatorie mai lunga. Ma-sii ii spuse ca se duce la vanatoare. Pleca si dete si pe la zana, careia ii spuse ce avea de gand sa faca. El stia, vezi, ca sfaturile ei ii prinsese mult bine.
        Zana, dupa ce il invata cum sa faca sa izbuteasca, ii dete un sapun, un pieptene si o perie, ca sa-i fie de slujba. El pleca si merse, merse, pana ce ajunse la o padure deasa si intunecoasa, de abia putea sa razbeasca. Bajbai el p-acolo pana ce dete de ghizuina scroafei. Cum sa se apropie el? Caci ghizuina era incongiurata de busteni si de rascote, de nu se putea atinge nici pasare maiastra.
        Voinicul facu precum il invatase zana. Sapa un sant adanc pana ce ajunse sub culcusul scroafei. Intra acolo si astepta pana ce veni scroafa sa se culce. Purceii erau toti in par la ugerul scroafei si sugeau. Mai-nainte de a rasari luceafarul porcilor, cant toti porcii se desteapta, adormiti fiind purceii cu tata in gura, voinicul baga mana binisor si apuca un purcel, dar asa de binisor il apuca si asa de usor il trase, incat scapa tata din gura fara sa simta. il apuca numaidecat de bot ca sa nu guite, si p-aici ti-e drumul.
        Dracul de scroafa baga de seama ca o tata i se raceste. Se destepta si vazu ca un purcel ii lipseste. Se lua dupa voinic. Si cu toate ca telegarul voinicului era un zmeu de cal, scroafa il ajunse. Cand vazu ca are sa-l inhate cu coltii ei, voinicul arunca sapunul. Atunci unde se facu un noroi cleios si puturos, de ti se scutura carnea de pe tine. Calul fugea de da cu burta de pamant.
        Scroafa facu ce facu, se zvarcoli prin al noroi si se tarbaci de nu o mai cunosteai, scroafa e, ori ce dracu e. Scapa din nomol si se lua dupa voinic. Intr-o clipa il ajunse. Cand vazu zorul, voinicul arunca pieptenele. Si unde se facu un zid nalt, nalt, d-a curmezisul drumului ei, de nu fu cu putinta sa-l sara. Atunci scroafa se puse cu coltii sai si sparse zidul, facand o gaura numai cat putea ea sa treaca. Si sa te tii dupa dansul.
        Daca vazu voinicul ca scroafa iara s-a apropiat, arunca si peria. Deodata se facu o padure nalta si deasa, de nu se putea strecura nici pui de pasare. Cum vazu una ca asta, scroafa se puse si roase, si roase la copaci, pana ce-si facu drum, si dupa dansul! pana ce, cand fu a-l ajunge, voinicul intrase in curte la zana. Aceasta iesi numaidecat, intinse mana si striga:
        - Inapoi, scroafa rusinoasa, si teme-te de urgia tatalui meu!
        Cand ii auzi glasul, scroafa ramase incremenita si plina de rusine se intoarse. Mergea si se tot uita indarat; pare ca tot nu-i venea a crede ceea ce vazuse si auzise.
        Se culca si de asta data nitel voinicul, ca sa se odihneasca, iara zana ii schimba purcelul, puindu-i altul in locul lui. Dupa ce se destepta, se intorcea la ma-sa cu voie-buna, de isprava ce facuse.
        Venea, nene, cu caciula intr-o parte, cu purcelul in brate si cantand din frunza.
        Cand iata ca se intalneste cu trei insi. Pasamite era Vantul, Caldura si Gerul. El isi lua caciula din cap, si cu multa plecaciune ii zise:
        - Noroc bun sa dea Dumnezeu, nea Vantule.
        - Cale buna, dragul meu, ii raspunse Vantul.
        - Da ce, ma, numai Vantului te ploconesti? ii zise Caldura. Nu stii tu oare ca eu pot sa las o zapuseala si o arsita, de sa fiarba matele din tine?
        - Nu-mi pasa de nimic, raspunse voinicul, numai Vantul sa-mi bata.
        - N-ai auzit tu oare de mine, ma, ii zise si Gerul, ca eu am putere sa dau un frig si o geruiala peste tine, de sa inghete matele in tine.
        - Habar n-am, raspunde si el, numai Vantul sa nu-mi bata:
        Si incet, incet, ajunse acasa. Cand il vazu alde ma-sa si auzi peste cate prapastii a dat, muri si invie de bucurie ca-l mai vazu o data in carne si oase.
        Ii dete de manca purcelul; dara ea marturisi ca nu vede nici o usurare.
        Sa innebuneasca zmeul de ciuda! Vazu el ca nu poate altfel sa rapuie pe voinic, decat prin viclenie. Cata deci vreme cu prilej ca sa-si puie in lucrare cugetul sau cel nelegiuit.
        Intr-o zi cand voinicul se intorsese de la vanat si era ostenit peste masura, se culca in gradina la umbra unor trandafiri. Zmeul dete peste dansul si-l facu bucati, bucati, cu palosul pe care il purta totdauna ascuns la dansul. Si ca sa nu bage de seama ma-sa, puse toate bucatelele in dasagi, le aseza pe cal si, dand cateva bice calului, il dete pe poarta afara.
        Calul fusese al zanei. Ea il dedese in dar voinicului cand fu a se duce la marul rosu. El acum, daca se vazu gonit, alerga drept la stapana-sa. Ea, cum il vazu viind fara stapanu-sau, pricepu ca trebuie sa fie vreo dracie la mijloc. Se dete jos, si ce vazu se spaimanta. Lua deci desagii, ii aduse in casa la ea si lua bucatica cu bucatica, os cu os, si le aseza una langa alta, fiecare la locsorul lor. Dupa aceea turna apa moarta peste dansele. Ele se inchega, lipindu-se una de alta; pielea se facu la piftia, intrupandu-se. Il stropi si cu apa vie si se insufleti; dara mut si surd. Atunci ii dete sa manance un mar de care adusese el si ii veni grai. Lua si purcelul scroafei de pe sub pamant si il facu sa-i guite la urechi si ii veni auz. Atunci zise:
        - Dara greu somn dormii, soru-mea.
        - Greu, fratioare; si ai fi dormit cat lumea si pamantul, de nu erau maiestritele lucruri ce tu ai adus pentru ma-ta; iara eu le-am oprit si ti-am pus altele in locul lor.
        Atunci ii spuse cine era dusmanul care voise sa-l rapuie. Si ca sa se incredinteze de adevarul celor spuse de dansa, ii dete putere sa se faca porumbel si sa se duca sa vaza cum zmeul chinuieste si pe ma-sa. Voinicul se facu porumbel si ajunse intr-un suflet la casele unde sedea muma-sa.
        Cand colo, ce sa vaza? Se freca la ochi ca sa se incredinteze de sunt aievea cele ce i se infatisa, sau naluciri.
        Zmeul, carele cu sosele, cu momele nu putuse da in cap pe muma voinicului si a se planisi lui, acum o pusese la chinuri. O legase cu o franghie de matase rosie, o tinea nemancata si cu ochii in soare. El voia sa o omoare tocmai cand voinicul ajunse in chip de porumbel. Se dete de trei ori peste cap, cum il invatase zana, si se facu om cu sabia goala in mana. Si cat ai zice mei, facu mici farame pe necuratul de zmeu, bala dracului. Scapa pe muma-sa de la chinuri, si, viind zana, ii dete de bau nitica apa vie. Cum bau, vazu ca se insufleteste si se simte voioasa ca un om plin de sanatate.
        Apoi voinicul se insoti cu zana, si traira cate trei un trai plin de fericire si de ingaduinta pana la adanci batranete.




Fat frumos cu carata de sticla
 A fost odata un om, caruia i se urase cu desertaciunile cetatilor si se facuse sihastru. Vezi ca vazuse el ca tot nu e nimic de lumea asta oarba si d-aia se dusese in sihastrie. Acolo el avu vecini fiarele padurilor, si asa de bun era el la Dumnezeu, incat toate dobitoacele i se inchinau si ii lingeau picioarele cand se intalneau cu dansul.
   Intr-una din zile, ducandu-le el la marginea raului, ce curgea prin padurea aceea, ca sa se spele, vazu un sicrinel, incheiat si smolit bine, ca vine pe apa si se opreste de marginea unde sta el, si indata auzi ca oracaieste ceva ca un copilas.
        Statu putin si cugeta el, ca ce sa fie asta? Dar dupa ce se ruga putin, ca sa se departeze de el ispita satanei, daca ispita ar fi, si dupa ce vazu ca oracaitul se inteteste, necum sa piara dinaintea lui, prinse a scoate sicriasul la margine. Si, deschizandu-l, gasi intr-insul un copil mic ca de doua saptamani. Cum il lua in brate, copilul tacu.
        Atunci sihastrul multumi lui Dumnezeu ca i-a trimis suflet de om cu care sa-si mai petreaca uratul in bungetul ala de codru.
        De gatul copilului gasi un baier in care citi pustnicul ca acel copil este fiu al unei fete de imparat.
        De crescut, ar fi voit pustnicul sa-l creasca, dara nevoia era cu ce sa-l hraneasca. Atunci plecandu-si genunchii se ruga Domnului cu caldura, si indata rasari ca din pamant din iarba verde un smochin mare, cu roadele, unele in mugur, altele in floare, altele in parg, iara altele coapte si numai bune de mancat. Dete copilului zeama stoarsa din o smochina, si manca copilasul, de se minuna si sihastrul.
        Asa il crescu el acolo, pana se facu maricel, incepu a umbla si a manca si cate altceva ce-i da sihastrul.
        Dupa ce se mai mari, invata pustnicul pe fiul sau de suflet sa citeasca, si sa-si adune radacini si alte verdeturi pentru hrana. Si asa petreceau ei acolo in tihna, fara sa-i supere cineva, batranul invatand pe copil tot ceea ce stia el despre lume si ale lumii, copilul ascultand si bagand la cap tot ce-l invata tata-sau cel dat lui de sus.
        Trecu asa cativa ani. Cand, intr-una din zile batranul spuse fiului sau ca o sa se duca la Dumnezeu.
        - Sa nu te sperii, dragul meu, ca are sa vie un leu groaznic sa-mi sape groapa, si tu sa ma bagi intr-insa si sa ma acoperi cu pamant. Apoi sa te sui in podul colibei mele si sa iei d-acolo fraul ce vei gasi si sa-l scuturi.
        Inca vorbind, pustnicul se culca si adormi somnul cel de veci. Baiatul planse cu foc, vazandu-se singur. Apoi iata, nene, ca leul cel groaznic venea racnind. I se facu baiatului parul maciuca in cap de frica, dara, aducandu-si aminte de vorbele batranului, se linisti si privi cum sapa groapa, in care el puse pe tata-sau, si il acoperi cu pamant. Dupa ce baiatul facu precum ii zisese batranul, leul se duse in treaba lui si nu se mai intoarse pe acolo.
        Baiatul ramanand singur, ratacindu-se prin desisurile padurei, plangea si se tanguia de ti se rupea rarunchii de mila lui. Si, aducandu-si aminte de cuvintele batranului, tatalui sau, se sui in podul colibei, gasi fraul, il lua si se dete jos cu el.
        Am uitat sa va spui. Dupa moartea batranului, smochinul se usca de tot, nemairamanand decat un bustean parlit, stand infipt in pamant.
        Daca se dete jos cu fraul, baiatul il scutura si, iata ca, se arata un armasar cu sase aripi si zice:
        - Ce poruncesti, stapane?
        - Ce sa poruncesc? raspunse baiatul, ia sa stai cu mine, aici, ca mi-e urat singur.
        - Ba nu, stapane, d-ta sa mergi la lume, sa faci ce ti-oi zice eu, ca va fi mult mai bine de d-ta.
        Se mira baiatul de spusele calului. Vezi ca el nu stia nimic de ale lumii. Se mai mira o toana cand ii spuse ca trebuie sa fie imbracat. Si, dupa povata calului, baga mana in urechia lui cea stanga si scoase niste haine, cu care se imbraca.
        Si incalecand, il duse calul la un oras si trase la un han. Se mira el de tot ce vedea si lua aminte la tot ce facea ceilalti oameni.
        Iara dupa ce trecu cateva zile, in care baiatul se mai deprinse cu lumea, calul ii zise ca trebuie sa-si faca si dansul un capatai. Pentru aceasta ii zise sa se lege la ochi si incalecand zbura cu dansul, ca vantul, ducandu-se intr-un damb si se opri acolo. Apoi ii zise:
        - Stapane, descaleca, si cu fraul in mana, apleaca-te si ia de pe jos ce ti-o da de mana si umple-ti sanurile.
        - Asa orbeste, ce naiba o sa apuc? Mai bine ar fi sa ma dezleg la ochi, raspunse baiatul.
        - Sa nu faci una ca asta, vai de mine! ca in clipa ce vei deschide ochii, cu moarte vei muri, ii zise calul.
        Baiatul asculta. Descaleca, dara fraul din mana nu-l lasa. Se pleca jos si cu cealalta mana lua pe nepipaite tot ce putu apuca, isi umplu sanurile, incaleca si porni inapoi.
        Acasa daca ajunse si se dezlega la ochi, ce credeti ca mi-ti vazu, boieri dumneavoastra? numai pietre nestemate, una mai frumoasa decat alta, una mai mare decat alta. El nu stia ce sunt alea, se juca cu dansele ca copiii cu pietricelele. Calul insa il invata ce sa faca cu ele.
        Lua numai cateva si se duse pe la negutatori de le schimba pe bani. Plati la han, isi cumpara cele ce ii era de trebuinta si-i mai si ramase.
        Acum calul il invata ce sa mai faca. Il invata sa aleaga vro cateva pietre din cele mai mari si mai frumoase si sa le duca in dar la imparatul locului aceluia.
        Si el facu asa.
        Iara daca se duse la imparatul cu darul si vazu ca il priimeste imparatul cu mare cinste si atat ii pretuieste darul, el spuse ca mai are inca multe.
        Se sperie si imparatul de atata bogatie ce vazu la baiat si-l lua in nume de bine.
        Nu era tarmonie la curte, unde sa nu fie si el chemat. Nu era paradie ori vrun alai sau serbare, ca sa nu fie si el acolo.
        Azi asa, maine asa, el facu cunostinta cu toti fiii de domni si de boieri si invata de la dansii, ia numai asa auzind si vazand, toate obiceiurile: cum sa manuiasca sabia ori palosul, cum sa rasuceasca buzduganul, cum sa intinza arcul si sa ocheasca, ba inca ii si intrecu, ca era destept baiatul, iscusit si numai spirit, ca un roman verde ca bradul si mandru ca stejarul.
        Toate bune. Numai de un lucru nu-si putea da el seama. Ca de ce adeca imparatul era tot trist si tanjea firea intr-insul. Intr-una din zile nu stiu cum ii veni lui bine si prinse a-l intreba:
        - Imparate, zise el, toate bunatatile de pe lume ai, toti ti se inchina ca la un mare imparat, ce ai la sufletul tau de esti tot fara chef si mahnit?
        - Ei, dragul meu, ce sa am? Ia niste pacate de la Dumnezeu am avut sa trag pe lumea asta si acum m-au ajuns. Aveam o fata si doi baieti si parte de ei n-am avut. Un spurcat de zmeu mi-a furat fata si nu pot da cu mana de urma ei, deloc, deloc. Doua ostiri am trimis, impreuna cu fiii mei si toti cu totul s-au prapadit. Nevasta mea, imparateasa, s-a sfarsit de dorul copiilor si eu nu e departe pana sa ma duc sa ma impreun cu dansa, ca uite, simt ca slabesc din zi in zi, si nu-mi mai da inima sa ma veselesc.
        Baiatul tacu si-i paru rau ca aduse vorba despre lucruri atat de mahnitoare sufletului imparatesc.
        Daca se intoarse acasa la dansul, spuse calului cele ce afla, si-l intreba, ca nu e chip a scoate pe fata din mana zmeilor?
        Calul ii raspunse:
        - Ce nu se poate pe lumea asta? Insa ca sa scapi pe fata din mana zmeului, cam greu lucru este din pricina zgripsoroaicii de ma-sa, ca este si vrajitoare de inghiata apele.
        Atata fu destul baiatului sa afle. El nu voi sa stie greu negreu, si se duse drept la imparatul.
        Mai aduse vorba inca o data despre copiii lui cei pierduti, cerceta mai cu d-amanuntul despre dansii, apoi zise:
        - Ma voi duce sa ti-i aduc eu, marite imparate.
        - Fugi d-acolo, voinice, ii raspunse imparatul. Nu-ti mai pierde tineretele in desert. N-a putut face nimic novacul meu, n-a putut face nimic arapul meu, dara incamite tu, un copil necercat in ale razboiului. Novacul avea darul de culca la pamant o oaste intreaga, de se facea o movila inalta cat era ea de mare, cand aducea o data mana de o da la spate si apoi el se punea de sedea d-asupra movilei. Arapul meu avea darul de a inghiti o ostire cat de mare, cand sorbea o data, si apoi o da afara ca si mistuita. Si totusi ei s-au rapus ducandu-se cu fiii mei la razboi.
        - Voi cerca si eu, marite imparate, daca-mi vei da voie.
        - Du-te, baiete, daca te trage ata la moarte.
        Si luandu-si ziua buna de la imparatul, voinicul se duse la calul sau si-i spuse tot ce auzise de la imparatul, si tot ceea ce hotarase el sa faca.
        - Sa mergem, raspunse calul, insa cu cugetul tot la Dumnezeu, si el nu ne va lasa sa pierim.
        Vezi ca nu stiu de ce, dara voinicul simti ca parca fata imparatului sa fie scrisa lui, si parca nu mai avea odihna in oase.
        Se pregati si porni. Si merse, si merse, si merse, zi de vara pana-n seara, ca cuvantul din poveste, care d-aci incolo mai frumos este, pana ce au ajuns la o poiana verde si dezmierdatoare. Aci daca statura in popas, prinse a se sfatui cu calul, ce si cum sa faca, iara calul, ca un nazdravan ce era el, ii spuse cum sa apuce lucrurile ca sa mearga la izbanda, la dor de copila blanda.
        Si mai merse ce mai merse si ajunse la palaturile zmeoaicei. Aceste palaturi erau cu totul si cu totul de sticla, si stralucea de la soare te puteai uita, dara la dansele ba.
        Pana a nu intra in curtile palatului statura si spionara, ca sa stie cum stau lucrurile in aceasta curte. Trei zile si trei nopti umblara prin preajma palaturilor si mai ispitind, aflara ca zmeoaica cu zmeul nu erau acasa.
        Atunci Fat-Frumos calare intra in palaturi si se opri drept la scara. Fata, cum il vazu, iesi afara. Vorbi cu Fat-Frumos d-a-n-calarele si se intelesera la cuvinte. Fata, vazand ca are a face cu un viteaz, intra in camara, lua cu dansa o gresie, o basma cu chenar pe margine si o perie, iesi repede din casa, se puse pe calul lui Fat-Frumos si o luara la sanatoasa.
        Cum pasira pragul portii, incepura curtile si palaturile a haui, de se fereasca Dumnezeu! Si auzind zmeoaica de unde era dusa, intr-o clipa se intoarse acasa. Aci daca sosi si vazu ca fata este rapita, se lua dupa dansii si goneste-i, si goneste-i, pana ce, cand era sa puie mana pe ei, fata arunca peria inaintea zmeoaicei si indata se facu o padure mare si deasa, de nu putea pui de pasare sa razbata printr-insa.
        Zmeoaica facu ce facu, roase la copaci, catarandu-se din craca in craca si strecurandu-se prin desisi, pana ce trecu dincolo si sa te tii dupa dansii!
        Calul zbura ca vantul, dara zmeoaica venea dupa dansii ca gandul. Cand sa puie mana pe dansii, fata arunca in urma ei basmaua. Odata se facu o apa mare, mare de d-abia i se vedea marginea si de jur imprejur inconjurata de foc. Zmeoaica se facu luntre si punte si trecu. Dete prin foc si prin apa, si dupa dansii! tot dupa dansii, si din goana nu-i slabea!
        N-apucase calul sa se departeze o bucata de loc mai de Doamne-ajuta si iata ca zmeoaica iara ii ajunse.
        Atunci fata arunca d-a-nfuga si gresia. Odata se facu intre dansii si zmeoaica un munte, numai si numai de piatra.
        Zmeoaica crapa de necaz si nu mai vedea inaintea ochilor de catranita ce era. Incepu a se sui pe munte, dara asi! unde era pomana aia, ca sa se poata urca? Muntele era drept si piatra lustruita, ma rog, ca o gresie ce era ea. N-avea unde pune piciorul, ca sa se sprijineasca. Cand se atingea de cate un colt de piatra, carnurile ii sangera, caci era asa de ascutit de taia ca briciul.
        In cele de pe urma, mai catarandu-se din stei in stei, mai d-a busele, ca o lipitoare facu pe dracul in patru si se urca d-asupra muntelui. Fat-Frumos sta in poale cu arcul in mana. Zmeoaica cum se vazu in varful muntelui, rasufla o toana si, invartejindu-se la vale, se lasa ca o furtuna.
        Fat-Frumos, cum vazu una ca asta, instruna iute arcul, puse sageata si o lua la catare. Cand ii veni bine, dete drumul arcului si o sageta drept in ochi. Zmeoaica o data dete un tipat de se cutremura muntele si numai iaca venea d-a rostogolul, gemand. Cand ajunse jos, se facu mototol de durere. Fat-Frumos, cu buzduganul in mana, se apropie de dansa, ii mai dete vro cateva lovituri d-alea indesatele ca nu murise inca.
        Atata mai apuca sa zica zmeoaica:
        - M-ai mancat fripta! fecior de lele ce mi-ai fost.
        Casca gura de trei ori si cand ii iesi sufletul din oase, se raspandi o duhoare de nu putea nimeni sa stea langa dansa. Atat de spurcata ce era, dihania!
        Fat-Frumos si fata de imparat nu mai puteau de bucurie. Ei voira sa se intoarca acasa la imparatul, carele ii astepta cu mare nerabdare.
        Dara calul le raspunse:
        - O! o! cine se pripeste, se parleste. Trebuie intai sa omoram pe zmeu, fiul zmeoaicei, caci pana va fi acesta d-asupra pamantului, pace de el nu veti avea. Apoi sa sculam din mormant pe fiii de imparat si oastea ce i-a prapadit zmeoaica cu farmecele sale, si asa, cu tot avutul zmeilor, sa ne intoarcem acasa.
        Fat-Frumos prinse voios a se lupta cu zmeul, si porni din nou la palaturile zmeoaicei.
        Zmeul astepta inarmat sa vaza ce izbanda facuse ma-sa. Cand insa vazu pe Fat-Frumos viind ca un voinic cu fata langa dansul pe cal, i se taie mainile si picioarele. P-aci, p-aci era sa se piarza zmeul de parere de rau, ca se rapusese muma-sa. Dara imbarbatandu-se, statu locului, ca sa se ia la lupta cu Fat-Frumos.
        Acesta atata si astepta. Vezi ca il invatase calul cum sa mearga la lupta si cum sa faca.
        Se apucara deci la tranta. Si lupte-se, si lupte-se, zi de vara pana-n seara, si ca sa se dovedeasca unul pe altul, nici ca se pomenea.
        Vazand Fat-Frumos ca ii apuca noaptea, odata se opinti din toate puterile, ridica in sus pe zmeu si, aducandu-l, il baga in pamant pana in gat si, tinandu-l acolo sub picior si cu sabia goala in mana ridicata d-asupra lui, il intreba despre fratii fetei si despre ostile trimise.
        Zmeul crezand ca o sa-l ierte de la moarte daca i-o spune, raspunse:
        - Movilele de pamant ce ai intalnit pana aici sunt fratii fetei imparatului si ostile lui. Hrisoavele legaturei lor sunt puse intr-o cutie de argint si pastrata pe polita de dupa soba din camara mamei; cine le va lua si le va citi d-asupra acelor movile, ca sa desfaca facutul lor, legatura vrajelor se va dezlega si toti vor invia ca si cum n-ar fi fost legati de cand pamantul.
        Atata trebuia lui Fat-Frumos sa stie. Ii reteza capul si il lasa acolo corbilor sa-l manance.
        Si, intrand in palaturile zmeoaicei, fata, care ochise cutia cu pricina, se duse drept ca pe ciripie, puse mana si o lua. Cand colo ce sa vaza? cate movile era atatea si hrisoave.
        Acum alta nevoie. Cum sa ghiceasca hrisoavele movilelor. Se hotarara sa mearga la cate una din ele si sa citeasca toate hrisoavele de legatura, pana va da peste acela al movilei aceleia.
        Tocmai acum isi veni si Fat-Frumos de acasa. El bagase de seama ca aceste movilite de pamant gramadit se cutremurau cand trecea pe langa dansele, dar nu-si putea da seama ca ce sa fie.
        Si, intorcandu-se, stete la cea dintai movilita ce intalni, ceti un hrisov, ceti altul, nimic! mai citi inca unul si inca unul, pasamite acesta era hrisovul prin care se legase vrajele movilitei de fata ca, numai, mare, unde incepu movila sa se cutremure si apoi sa se legene, de parea ca vrea sa se dezgradineze de pamant si in cele din urma pieri, si in locu-i ramase un tanar fecior de imparat, viu nevatamat.
        Acesta, cum deschise ochii, se uita imprejur, si zise:
        - Oh! soru-mea, dara greu somn dormii!
        - Greu, fratele meu, si ai mai fi dormit tu mult si bine de nu venea omul acesta, trimis de Dumnezeu, sa ne scape de la robie.
        Atunci, intorcandu-se catre Fat-Frumos, ii zise:
        - Oricine vei fi, frate sa ne fii.
        - Frate pana la moarte, raspunse Fat-Frumos.
        Si, imbratisandu-se, pornira si pe la celelalte movile si la toate tot asa facura. Invie pe celalalt frate, pe novac, pe arap cu toate ostile lor.
        Si se facu o bucurie mare intre dansii de nu se poate spune. Bietul Fat-Frumos umbla din mana in mana, caci toti voiau sa-l imbratiseze de multumire.
        Si, intorcandu-se din nou la palaturile zmeoaicei, plesni de patru parti ale curtilor cu un bici, ce era dupa usa in cui, care se facu un mar de aur; Fat-Frumos il lua si il baga in san. Apoi el, impreuna cu fata, se pusera in carata zmeoaicei care era numai si numai de sticla, cu cai cu tot de sticla, si se intoarse la imparatul cu alai mare.
        Cand venira olacarii si spusera imparatului ca i se intorc toti fiii lui inapoi cu osti cu tot, p-aci, p-aci era sa se piarza de bucurie. Isi tinu insa firea si le iesi inainte, cale d-o zi.
        Daramite cand se vazura! Nu stia bietul imparat pe care sa imbratiseze mai intai. Si cand imbratisa pe cate vrunul, parca nu-i mai venea sa se dezlipeasca de dansul.
        Intrand in orasul imparatesc, alaiul se orandui astfel: intai venea pedestrimea, apoi calul lui Fat-Frumos, dupa care era Fat-Frumos cu fata imparatului in carata zmeoaicei cea de sticla, de o parte si de alta fiii imparatului calari si apoi calarimea, in cap cu novacul si cu arapul.
        Gloatele se imbulzea si da unul peste altul, care mai de care sa vaza pe mantuitorul fiilor imparatului si toti cu un glas strigau ca el sa le fie imparat.
        Dupa ce se cununa Fat-Frumos cu fata imparatului, acesta, fiind si batran, se cobori din scaunul imparatiei, si se urca Fat-Frumos.
        Si domnira in pace si in liniste, laudati de popor, pana in ziua de astazi, de n-or fi murit.

Fata saracului cea isteata
  A fost odata un om si o femeie. Ei erau atat de saraci, incat n-aveau dupa ce bea apa. Nici tu casa, nici tu masa, nimic, nimic, dara nimic n-aveau dupa sufletul lor. Muncea bietul om de dimineata pana seara tarziu, alaturi cu muierea, de-i treceau naduselele, si ca sa dea si ei in spor, ba.

  Se tinea, vezi, norocul dupa dansii ca pulberea dupa caini, cum se zice.
        Umblau cu tarabutele de colo pana colo, si ca sa se statorniceasca si ei la un loc, nu gaseau. Caci cine era sa-i primeasca pe ei, doi calici, cu leaota de copii dupa dansii?!
        Adica uitasem sa va spui. Aveau acesti oameni o spuza de copii. Din acesti copii, cei mai mari erau numai fete, iara baietii erau maruntei si stau langa dansii ca ulcelusele.
        Sa nu va fi dus Dumnezeu vrodata sa fiti fata cand venea omul de la munca, ca v-ati fi luat campii. Ieseau toti afara inaintea lui, jigariti si hartaniti, ca niste netoti, subtiratici si pitigaiati, ma rog, lesinati de foame, si tabarau pe bietul om cu gura: tata, mi-e foame, tata, mor de foame.
        Tatal lor se zapacea si nu stia catre care sa se intoarca mai intai si le da toata agoniseala lui dintr-o zi. Dara de unde sa le ajunga ce bruma le aducea el? Abia puneau p-o masea.
        Bietul tat' sau si biata ma-sa de multe ori se culcau nemancati. Li se rupea inima de mila dara n-aveau incotro. Si ca sa-si linisteasca copiii, el le fagaduia ca a doua zi are sa le aduca mai mult. Astfel, mai cu sosele, mai cu momele, adormeau si bietii copii, cu nadejde ca a doua zi are sa fie mai bine.
        Dintre toti copiii, fata cea mai mare era mai tacuta si mai cu judecata. Ea ramanea cu surorile si fratii cei mai mici cand se duceau parintii la munca, vedea de dansii, ii mustruluia si ii povatuia sa fie mai cu rabdare, mai ingaduitori, ca sa nu se amarasca pana intr-atat parintii. Dara, bate toba la urechea surdului. Adeca, de! Ce sa zici? Ar fi fost si ei, poate, mai ingaduitori, si mai cu rabdare, dara burta le da ghies si ii facea de multe ori sa fie neintelegatori.
        Intr-acestea, boierului pe mosia caruia se afla acesti oameni, caEsi urgisiti de Dumnezeu, i se facu mila de ei si, intr-o zi, cand veni sa se roage pentru salas, el ii zise:
        - Omule, te vaz harnic, muncesti de te spetesti, si doua in tei te vaz ca nu poti lega. Iata, eu ma indur si-ti dau un petec de loc, sa fie de veci al tau. Du-te de-ti alege petecul ce-ti va placea si apuca-te numaidecat sa-ti faci un bordei.
        - Bogdaproste, cucoane, si Dumnezeu sa primeasca. De unde dai sa izvorasca, raspunse bietul om.
        Se duse de-si alese un petec de loc si pana in seara groapa pentru bordei o si dete gata.
        Nepartea lui. Cum se brodi ca locul ce-si alesese sa fie alaturi cu al unui taran bogat si mandru de nu-i ajungea cineva cu prajina la nas.
        Peste noapte, nu stiu cum se facu, nu stiu cum se drese, ca o vita d-ale bogatului cazu in groapa si muri.
        A doua zi de dimineata, bogatul, vazandu-si vita moarta, sari cu gura mare asupra saracului, il lua de piept si cu el taras se duse la curtea boierului, sa le faca judecata.
        Boierul se mira cand il vazu si-i intreba ce cauta?
        Taranul cel bogat zise:
        - Boierule, acest prapadit de om, venetic in satul nostru, n-ar mai avea parte de el! dupa ce ti-ai facut pomana de i-ai dat un petec de loc, el tocmai langa mine si-a ales sa-si faca bordei! Una la mana. Baga de seama ca, dupa ce e sarac, apoi e si cu nasul pe sus. Al doilea, groapa ce si-a facut pentru bordei, dupa ce ca e mare foarte, apoi n-a avut grija sa o acopere peste noapte cu ceva, numai ca sa-mi faca mie paguba, si mi-a cazut o vita intr-insa de si-a rupt junghietura. Judeca d-ta acum, nu e dator sa mi-o plateasca? El zice ca n-are cu ce. Si ce-mi pasa mie de asta?
        - Boierule, raspunse si saracul umilit si cu lacramile in ochi cat pumnul. Boierule, n-am ce zice, omoara-ma, spanzura-ma, n-am ce face daca a dat pacatul peste mine. Asa este cum zice bogatasul meu vecin. Si fiindca lui Dumnezeu ii place dreptul, drept sa-ti spui ce e drept: am sapat groapa, si o groapa mare, ca sa incapa bordeiul pe toti ai mei, dara nici ca m-am gandit ca sa-i aduc paguba. Si nici n-a fost la sufletul meu cugetul de mandrie, caci n-aveam pe ce ma mandri, cand mi-am ales loc langa d-lui. Acum lumineze-va Dumnezeu, boierule, si judecati dupa dreptate.
        Boierul sta in cumpana. Nu stia cui sa dea dreptate. Vedea el ca saracul a cazut in pacate, dara fara voie. Dupa ce se gandi el nitel, zise:
        - Bre, oameni buni! Eu am sa va fac trei intrebari; cine le va dezlega mai bine, a aceluia sa fie dreptatea. Va dau ragaz de trei zile, ganditi-va. Dupa trei zile sa veniti si sa-mi ghiciti intrebarile. Tineti minte bine. Intaia intrebare suna asa:
        Ce este mai gras in lume?
        A doua:
        Ce este mai bun?
        Si a treia:
        Ce alearga mai iute?
        Aide, duceti-va acum. Dara sa mai stiti una: daca nici unul din voi nu va ghici vreuna din intrebarile mele, sa stiti ca unde va stau picioarele o sa va stea si capetele.
        Amandoi impricinatii se intoarsera la casele lor. Bogatasul, laudandu-se ca el are sa ghiceasca, fiinca ce lucru poate fi mai usor decat a spune ca porcul sau din ograda este mai gras, deoarece sta slanina pe dansul de o palma; iara saracul plangea de potopea pamantul, gandindu-se ca ce o sa spuie el.
        Daca ajunsera fiecare la ai sai, bogatasul era vesel ca are sa-si castige pricina, iara saracul se puse pe ganduri si tot ofta. Copiii se adunara pe langa dansul, se uita, dara nu cutezau sa-l intrebe ceva. Incepura si ei a plange; si se facu acolo la dansii o plangere si o jelanie de te luau fiori de mila.
        Numai fata cea mai mare isi lua inima in dinti si-l intreba ce are de este asa de trist?
        - Ce sa am, fata mea? Iaca pacate de la Dumnezeu. Boierul ne-a indatorat sa-i ghicim niste intrebari pe cari nici oamenii cei procopsiti nu i le-ar putea spune, necum un sarman prost ca mine.
        - Ci spune-ne si noua, ca doara d-om putea sa-ti dam vrun ajutor.
        - Ca ce ajutor ati putea voi sa-mi dati, voi care nu stiti inca nici cum se mananca mamaliga.
        - Te mira, tata, la ce am putea fi buni si noi. Si apoi ce strica daca ne vei spune si noua?
        Atunci saracul zise:
        - Iaca, iaca, iaca ce ne-a zis boierul sa ghicim; caci de unde nu, ne va sta capul unde ne stau talpile.
        Fata cea mare se puse pe ganduri si, dupa ce mai cugeta ea ce mai cugeta, se apropie de tata-sau si ii zise:
        - Ia lasa, tata, nu mai fi asa de mahnit. Nu ne lasa Dumnezeu pe noi sa pierim. Cand te vei duce la boierul sa-i dai raspuns, ti-oi spune si eu ceva. Si poate ca va da Dumnezeu sa scapi cu fata curata dinaintea lui.
        Saracul paru a se mangaia oarecum; dara numai inima lui stia. Nu voia, vezi, sa-si mai mahneasca si copiii.
        In dimineata cand fu a se infatisa la boierul ca sa-i ghiceasca intrebarile, fie-sa ii spuse ca ce sa raspunda. Saracul se arata a fi multumit, dara se indoia.
        Se infatisa inaintea boierului. Bogatasul, mandru si cu pieptul deschis; saracul umilit si strans la piept de sta sa-i crape sumanul cel zdrentuit de pe dansul.
        Boierul intreba pe bogatas:
        - Ei, bade, ce este mai gras pe lumea asta?
        Bogatasul raspunse cu coraj:
        - Apoi de, cucoane, ce sa fie mai gras decat porcul meu din ograda, care are grasimea pe el de o palma de groasa.
        - Minciuni spui, raspunse boierul.
        Si intreband si pe saracul, el raspunse cu sfiala:
        - Apoi de, cucoane, eu zic cu mintea mea a proasta ca pamantul sa fie mai gras pe lumea asta, ca el ne da toate bunatatile pe cari le avem.
        - Asa este, raspunse boierul.
        Acum zise bogatasului iara:
        - Ce alearga mai iute pe lumea asta?
        - Armasarul meu, cucoane, raspunse bogatasul, ca alearga peste vai si dealuri, cand ii dau drumul, de nu-i vezi copitele.
        - Apoi de, cucoane, capul meu nu ma duce asa departe, fara decat dau cu socoteala ca nimic nu alearga asa de iute ca gandul, raspunse si saracul.
        - Tu ai dreptate. Cela aiureaza.
        In cele din urma, mai intreba o data pe bogatas:
        - Ce este mai bun pe lumea asta?
        - Nimic nu este mai bun pe lumea asta, milostive stapane, raspunse el, ca judecata cea dreapta a mariei tale.
        - Eu, boierule, cu prostia mea ma duce gandul sa crez ca nimic nu e mai bun pe lumea asta ca Dumnezeu, care ne sufere pe lume cu toate rautatile noastre.
        - Adevarat, asa este, zise boierul.
        Si, intorcandu-se catre bogatas, adaoga:
        - Iesi afara, taran viclean si mojic ce esti, sau pui acum de-ti trage la talpi atata cat nu poti duce.
        Bogatasul iesi cu coada intre picioare.
        Si chemand mai aproape pe sarac, il intreba cu un grai blajin:
        - Spune-mi, bre, omule, cine te-a invatat pe tine sa raspunzi asa de potrivit, caci din capul tau ala secu nu crez sa fi iesit asa cuvinte intelepte.
        Bietul sarac se cam codea. Nu-i venea sa spuie drept, de teama sa nu pateasca ceva. Dara daca se vazu incoltit, spuse tot adevarul precum era.
        Atunci boierul, mirandu-se in sine de iscusinta fetei saracului, ii porunci ca a doua zi sa vie cu fata la curtea boiereasca. Ea sa fie nici imbracata, nici dezbracata, nici calare, nici pe jos, nici pe drum, nici pe langa drum.
        Cum auzi saracul unele ca acestea, incepu a se boci si a se vaicara, de nu-ti venea sa-l mai auzi, si se intoarse la ai sai.
        Fata cea mare, cand auzi cele ce ii spuse:
        - Nu te teme, tatuca, ii zise ea, ca-i viu eu lui de hac! Numai sa-mi cauti doua mate.
        Cum se facu dimineata, fata arunca pe dansa un volog (plasa), lua matele la subtiori, incaleca pe un tap si pleca la curtea boiereasca.
        Mergand astfel pe drum, ea nu era nici calare, nici pe jos, caci ii da de pamant cand un picior, cand altul, tapul fiind pitic; umbla ni pe drum, ni pe langa drum, caci tapul nu tinea drumul drept. Aci trecea pe langa cate un gard sa apuce cate vrun lastar de la vrun pomisor; aci trecea de cealalta parte. Nu era nici imbracata, nici dezbracata cu vologul aruncat pe dansa.
        Si asa, cu chiu cu vai, ajunse la curtea boiereasca. Cand o vazura boierul si oamenii curtii, venind asa, incremenira. Boierul, vezi, nu voia sa se dea ramas, si porunci sa dea drumul la doi zavozi ce-i tinea la curte in lant. Acestia, cum vazura alaiul cu care venea fata saracului, se repezira la dansa, dara ea dete drumul indata matelor si zavozii se luara dupa dansele, iara fata saracului ajunse la scara boiereasca asa precum ii poruncise boierul.
        Vazand si aceasta iscusinta a fetei, boierul n-avu incotro si fu nevoit s-o primeasca. Atunci porunci sa o fereduiasca (sa o imbaieze), o imbraca cu niste haine ca de mireasa si hotari sa o dea dupa un fecior ce-l avea boierul pe langa dansul, care il slujea cu credinta.
        Dupa ce o vazu boierul curatita si ferchezuita ca o mireasa, si cum avea si ea pe vino-incoace, i se paru mai frumoasa de cum era atunci; ce-i abatu lui, ca pofti sa o aiba el de nevasta, mai cu seama ca era burlac, si se cununa cu dansa. Mai-nainte de a se cununa, boierul zise dansei:
        - Eu te iau de sotie; dara sa stii ca tu n-ai voie sa judeci niciodata fara de mine.
        Ea priimi.
        Dupa ce trecu cat trecu de la cununia lor, boierul se duse o data in treaba lui pe mosie. In lipsa lui venira doi tarani cu o prigonire la curte. Afland ca boierul nu este acasa, si vazand pe cuconita intr-un cerdac, ei incepura sa se jeluiasca la dansa. Ea asculta si tacea.
        Unul zise:
        - Aveam sa ma duc pana in cutare loc, insa o roata de la caruta mi se stricase. Nu-mi puteam inhama iapa la caruta cu trei roate, mai cu seama ca era a fata. Atunci m-am rugat de vecinul meu, asta care e de fata, sa-mi imprumute el o roata. El, ce e drept, aseara mi-a imprumutat roata ce i-am cerut, cu gand ca azi pana in ziua sa ma duc la treaba mea. Cand, ce sa vedeti, cinstiti boieri? Asta-noapte mi-a fatat iapa un manz.
        Taranul cel cu roata ii taie cuvantul si zise si el:
        - Nu-l credeti, cucoana, sa va tie Dumnezeu! Roata mea a fatat manzul.
        Cucoana asculta din cerdac si tacea.
        Taranii asteptara ce mai asteptara si, daca vazura ca cucoana nu le face nici o judecata, intrebara:
        - Da' unde-i dus boierul, cucoana?
        - Ia, s-a dus, raspunse ea, sa vaza un lac de malai ce-l avem pe marginea unui iaz, ca in toate noptile ies broastele dintr-insul si mananca malaiul.
        Taranii se uitara lung si plecara. Ajungand la poarta ograzii boieresti, ei incepura a se intreba unul pe altul:
        - Ca ce fel de vorba fu aia a cucoanei, ma, nea asta?
        Cum se poate broastele sa manance malaiul?
        Ce se sfatuira ei, ce vorbira, ca numai se intoarsera sa intrebe pe cucoana ce vorba fu aia.
        Daca venira dinaintea cerdacului iara, prinsera a intreba:
        - Da' bine, cucoana, ca ce sa fie vorba ce ne-ai spus-o? Poate-se ca broastele sa manance malaiul?
        - Nu stiu daca broastele poate sa manance malai, au ba, raspunse cucoana; dara stiu ca roata nu poate sa fete manji.
        Tocmai atuncea isi venira si taranii de acasa. Acum intelesera siritenia vorbei cucoanei, se mirara de atata intelepciune si se impacara cum stiura ei mai bine.
        Viind si boierul acasa, intreba:
        - Cine a mai fost p-aici in lipsa mea? Ce s-a mai petrecut?
        - Ce sa fie? raspunse ea. Iaca, iaca cine a venit si iaca ce s-a intamplat cu ei, si ce le-am zis eu.
        Boierul, cum auzi, ii zise:
        - Fiindca ai calcat fagaduiala si ai judecat fara mine, nu mai putem trai amandoi. Ia-ti ce poftesti de la mine si ce-ti este mai drag in casa mea, si sa te duci la tata-tau acasa.
        Cucoana zise:
        - Vorbele tale, barbate, sunt sfinte pentru mine, pentru ca de aceea barbatul este barbat. Nu sunt vinovata intru nimic, caci n-am judecat pe acei jeluitori, ci le-am spus numai unde este stapanul lor. Dar daca d-ta gasesti cu cale sa ma gonesti, eu ma supun fara sa cartesc si-ti multumesc inca din adancul sufletului pentru bunatatea ce ai de a ma lasa sa-mi ales ce mi-e mai drag din casa dumitale. Un lucru te mai rog: fiindca ma gonesti, lasa-ma sa ma mai veselesc o data si eu in casa domnului meu si barbat. Da o masa si cheama pe prietenii nostri si cunoscuti sa petrecem impreuna si sa ne chefuim pentru cea din urma oara.
        Boierul se indupleca si porunci de facu o masa d-alea infricosatele, unde chema prietenii si pe cei mai de aproape ai lor. Sezura, se inveselira si se chefuira cat le cerura inima. Cucoana insa tot indesa paharele boierului si el tot bea. Si(-i) mai dete unul, si inca unul, pana il facu cuc. Se imbata boierul de se coclise turta. Atunci si cucoana il ia frumusel la spinare, fara sa mai simta boierul ceva si-l duse la tat-sau acasa, unde il puse pe cuptor de dormi pana se trezi.
        A doua zi, cand se destepta, boierul, vazandu-se in astfel de hal, intreba unde se afla.
        Cucoana ii raspunse:
        - La tata acasa. Cand m-ai gonit de la d-ta, mi-ai dat voie sa iau din casa dumitale ce mi-o fi mai drag. Aceea am si facut. Nimic nu mi-a fost mai drag decat barbatul. Nu crez sa ma tii de rau pentru ca mi l-am luat.
        Cand auzi boierul asemenea vorbe cu noima, se gandi ce se gandi, apoi raspunse:
        - Aidem, nevasta, acasa, si sa traim ca in san de rai; acum pricep eu ce odor de femei am dobandit.
                                Si m-am suit pe o sea
                                Si am spus-o asa.
                                M-am suit pe o roata
                                Si am spus-o toata.
Insira-te margaritari

  A fost odata un fecior de boier mare, si dupa ce cutreierase tarile, razbatand prin toate unghiurile, se intorcea la mosia sa. Si trecand printr-o canepiste, vazu trei fete ce munceau la canepa. El isi cauta de drum in treaba lui, fara sa ia aminte la cele ce tot spuneau fetele. Cand ajunse la urechile lui niste vorbe ce-l trezi, caci era dus pe ganduri. Se intoarse la fete si le intreba:

    - Ce ati zis, fetelor?
        - De m-ar lua pe mine feciorul ala de boier ce trece p-aci, eu i-as imbraca curtea cu un fus, zisese fata cea mai mare.
        - De m-ar lua pe mine feciorul ala de boier ce trece p-aci, eu i-as satura curtea cu o pita, zisese fata cea mijlocie.
        - De m-ar lua pe mine feciorul ala de boier ce trece p-aci, eu i-as face doi feti-logofeti cu totul si cu totul de aur, zisese fata cea mica.
        Dupa ce ii spusesera fetele ce zisesera, el statu de se socoti gandindu-se: ma, ca ce sa fie asta? Apoi dupa ce se mai razgandi, zise fetei celei mici:
        - Fetico, mie imi placu vorbele tale mai mult decat ale surorilor tale. Daca vrei sa mergi cu mine, eu te iau de sotie, numai sa-ti tii cuvantul.
        Si cum sa nu fi voit fata; caci era un brad de flacau, chipes si dragalas, nu gluma.
        Fata se rosi la fata ca un bujor; apoi, dupa ce mai statu nitel la chibzuiri, intinse mana si ii zise:
        - Ai, sa fie bine. Daca tu vei fi orandul meu, nu scap eu de tine, nici tu de mine, macar de s-ar pune nu stiu cine si crucis si curmezis.
        Feciorul de boier lua fata si se duse cu dansa la mosiile lui. Acolo avea el niste palaturi cum nu mai vazuse ea. Se cununara, facand o nunta de se dusese vestea in sapte tari, si facura tot ce trebuia pentru rostul casatoriei lor.
        Nu trecu mult si fata ramase grea si ea ca toata lumea. Cand auzi feciorul de boier una ca asta, nu mai putu de bucurie, si porunci numaidecat sa-i faca un leagan numai de matase, in care sa-si puie copiii.
        Feciorul de boier, cand isi aduse acasa nevasta, ii dete, pentru trebuintele ei, o fata a unei bahnite de tiganca ce-si tinea zilele prin curtea boierului cu ce se indurau stapanii. Procleta de cioara cum vazu fata, ii puse gand rau.
        Cand sosi ceasul nasterei, fiul de boier nu era acasa, ci dus intr-ale sale. Doamna casei trimise pe tiganca sa aduca o moasa. Ea aduse pe muma-sa. Aceasta, cum veni, ii zise:
        - Milostiva noastra doamna, manca-ti-asi ochisorii, la noi p-aci este obicei ca doamnele cand are sa nasca, sa se suie in pod si moasa sa stea cu ciurul la usa podului si asa sa faca.
        Doamna ii raspunse:
        - Bine, bunico; daca asa va este obiceiul p-aci, asa sa facem.
        Ea, biet, nevinovata cum era, nici prin gand nu-i plesnea ca intru aceasta era o viclenie din cele mai spurcate. Ea se stia curata la inima. Facuse tuturor bine. Nu se astepta, deci, ca cineva sa aiba macar o umbra de cugete pangarite pentru dansa.
        Ea crezu. Si suindu-se in pod, facu, cum zisese, doi feti-logofeti cu totului, totului de aur, in ciurul pe care il tinea tiganca la gura podului. Cum vazu copilasii asa de frumosi, gasperita de cioara, ce sa faca ca sa ponoseasca pe doamna sa? Se duse numaidecat si ingropa copilasii in baligarul de la grajd, si luand doi catei de la o catea ce fatase de curand, ii arata doamnei sale, zicandu-i:
        - Iata, stapana, ce facusi dumneata.
        - Cum se poate una ca asta? ii raspunse doamna.
        Si pangara de cioara incepu a se ciorovoi cu doamna sa. Ba, c-o fi; ba, ca n-o fi.
        Intre acestea iata ca sosi si fiul de boier. Tiganca ii iesi inainte, si aratandu-i ciurul cu cateii, ii zise:
        - Iata ce pricopseala iti facu nevasta ce ti-ai ales. Bine ca ti-a dat Dumnezeu in gand sa-i aduci o credincioasa ca mine, care sa fie pe langa dansa, caci altminteri, cine stie cum era sa te imbrobodeasca si sa-si raza de dumneata.
        Se manie fiul de boier cand vazu o astfel de batjocura, si ca sa o pedepseasca, lua de sotie pe tiganca, iara pe fosta lui nevasta o facu slujnica.
        Biata femeie vazu bine nedreptatea ce i se facu: dara neavand incotro, tacu si rabda cu nadejdea in Dumnezeu ca-si va revarsa mila lui asupra ei, si va da odata, odata, la iveala nevinovatia sa.
        Si mai trecand catava vreme, iata, mare, ca rasari din baligarul unde fusesera ingropati copiii doi meri. Coaja acestor meri era suflata cu aur, de lucea ca ziua, cand noaptea era intuneric bezna. Ei cresteau intr-o zi ca intr-un an, si dupa putin se facura mari.
        Tiganca, care stia blestematia ce facuse, se temu, vazand frumusetea merilor, si zise barbatului ei, tatal copiilor rapusi de dansa:
        - Ma, mie mi-a venit asa sa te indemn a taia merii aia ce cresc langa grajd, si din ei sa faci, din doi, doua scanduri la pat, ca tot ne lipsesc cateva scanduri.
        - Bine, fa, raspunse fiul de boier, cum sa taiem noi a mandrete de meri? Nu, vezi, tu, ca sunt de poveste? Cine mai are asemenea meri?
        - Fie, mie mi-a venit asa, ca sa-i tai; ca tu de nu-i vei taia, eu nu mai mananc paine si sare cu tine pe un taler.
        Si neputandu-se cotorosi de dansa, fiul de boier puse de taie merii si facu dintr-insii scanduri, le puse la pat si se culcara pe dansele.
        Peste noapte tiganca auzi cum vorbea scandurile.
        - Dado, zicea una, caci copiii era un baiat si o fata, dado, zise baiatul, greu ti-e tie?
        - Greu, raspunse fata, caci este pagana pe mine. Dara tie, greu iti este?
        - Mie nu-mi este greu, zise baiatul, ca este tata pe mine.
        Cum pricepu tiganca ca vorbele scandurilor o vor duce la pierzare, de le va auzi fiul de boier, nu mai dete nici pic de somn in genele ei pana dimineata.
        - Barbate, ii zise blestemata de cioropina, cum se lumina de ziua, sa tai scandurile alea de le-am pus ieri la pat; caci am visat niste vise urate asta noapte.
        - Bine, fa, ii raspunse el, cum sa taiem ale scanduri asa de frumoase?
        - Eu nu stiu; tu daca nu le vei taia, eu ma duc si ma dau de rapa.
        Ca sa scape de cara ei, fiul de boier puse de taie scandurile, facandu-le tandari marunte. Iara spurcata astupa toate gaurelele casei si puse scandurile pe foc de arsera. Totusi doua scanteioare se strecura pe cos si picara in gradina. In locul unde cazura acele scantei, rasari indata doua steble de busuioc. Boierul avea un mielusel ce crestea si el prin curtea lui; acesta scapand in gradina, manca busuiocul, si indata i se auri lana. Si asa de frumos se facu mielul, incat nu se mai gasea pe lume un altul asa de frumos ca acesta.
        Crapa fierea intr-insa de necaz cand vazu mielul; caci tiganca pricepu ca acesta nu era lucru curat pentru dansa. Si dupa ce mai trecu catinica vreme, zise barbatului ei, cand il vazu cam cu voie buna:
        - Cum as mai manca carne din mielul ala al nostru!
        - Nici sa te gandesti la una ca asta, ca mie mi-este drag, ii raspunse fiul de boier.
        Vazu tiganca ca de asta data nu i se prinde vorba, o intoarse la viclenie.
        Se facu bolnava. O saptamana incheiata isi chinui barbatul cu gemetele ei. Intr-o noapte se facu ca rasare din somn; si daca o intreba barbatu-sau, ca ce i s-a intamplat, ea ii raspunse:
        - Am visat ca unde venise o descantatoreasa si unde imi zicea ca daca voi sa ma fac sanatoasa, sa cer de la tine sa tai mielul ala al nostru si sa-i mananc drobul.
        - Fugi d-acolo, nevasta, ii raspunse el, ce stai tu de vorbesti? Unde s-a mai vazut pe lume un miel asa de frumos? Cum sa-l taiem? Mai bine sa aducem pe toti vracii sa-ti dea leacuri care sa te faca sanatoasa.
        - Leacul meu asta este, ii mai zise ea. Daca nu vrei sa tai mielul, inteleg ca tu vrei sa mor eu.
        Si, neavand incotro, fiul de boier puse de taie mielul si-l dete la bucatarie sa-l gateasca.
        Gasperita se duse indata in bucatarie si puse la cale ce sa se faca cu mielul, ca sa nu mai ramaie nimic din el. Trimise matele la parau, cu o credincioasa d-ale ei, ca sa le spele, dupa ce numara pana si cel mai mic matisor, si-i spuse ca va plati cu capul ei de va pierde vreun crampei din ele. Credincioasa bahnitei, spalandu-le la parau, nu stiu cum facu si rupse un capatai. De frica, il dete pe garla.
        Dupa aceea se intoarse acasa, aduse toate matele si le dete iarasi la numar.
        A doua zi ducandu-se fosta sotie a boierului la parau cu cofa sa aduca apa, se uita la vale pe rau si vazu acolo pe un damb doi copilasi, jucandu-se cu doua mere de aur, de lucea pamantul, si ramase acolo pana seara uitandu-se cu jind la dansii, caci ei ii da in gand ca poate sa fie copiii dansei.
        Intorcandu-se acasa, o lua spurcata de cioroaica la batai.
        Dara ea zise:
        - Nu ma mai bate, stapana, ca ce-mi vazura ochii, o saptamana sa te tot uiti, si tot nu te indestulezi.
        Daca auzi asa, se duse si cioroaica, si in adevar ca si ea se uitase acolo privind la copilasi. Si cum si-ar aduce aminte oare a se departa, cand vedea asa frumusete nemaiauzita? Se jucau copiii si se zbenguiau, de-ti era draga lumea sa privesti la dansii.
        Intepenise impielitata, zgaindu-se cu ochii acolo. Si venind mama copiilor si trezind-o din buimaceala in care cazuse:
        - Vezi, stapana, nu-ti spuneam eu ca nu te poti indestula de o asa frumusete, de te-ai uita nu stiu cat?
        Procleta le puse gand rau, si tot planuia, cum ar face ca sa-i rapuie.
        Intr-acestea venea lume dupa lume de se uita la dansii. Din toti privitorii o baba batrana, mai priceputa, dorind si ea sa-i aiba de feti ai ei, ducandu-se acasa, aduse cu dansa o furca mica si un toiegel. Cu acestea se duse in marginea raului si, aratandu-le aceste unelte, ii striga cu un grai duios.
        Cum vazura copiii aceste lucruri, odata se repezira la dansele; si fata puse mana pe furca, iar baiatul pe toiag.
        Luandu-i baba cu sine, ii imbraca cu niste zdrente si ii duse acasa la dansa.
        Nu trecu mult dupa aceasta, si boierul facu claca, adunand pe toti copiii si fetele din sat ca sa insire margaritare. Se duse si baba cu copiii ei.
        Acolo, la sezatoare, unde se stransera toti de vorbea la verzi si uscate, spuind la glume si la ghicitori, sta si feciorul de boier.
        El se intamplase in acea zi sa fie cu voie buna, si zise:
        - Stiti ce? copii! Decat sa flecariti la glume si la cate nagode toate, mai bine spuneti-va fiecare basmul sau.
        Toti intr-o glasuire priimira de buna cugetarea boierului. Si spusesera unii, una; altii, alta; pana ce veni si randul copiilor babei, ca sa-si spuie si ei basmul lor. Dara ei sfiiciosi, cum ii lasase pe ei Dumnezeu, raspunsera:
        - Apoi, de, boierule, noi ce sa spunem? ca nu stim nici un basm.
        - De! nu va mai fandositi acum. Spuneti si voi, ia, ce v-ati pricepe.
        Atunci baiatul incepu:
        - "A fost odata trei fete cari munceau in canepiste, insir-te margaritari; si trecand p-acolo un fecior de boier mare, insir-te margaritari.
        Fata cea mai mare zise:"De m-ar lua pe mine de sotie feciorul ala de boier, eu i-as imbraca curtea cu un fus." Insir-te margaritari.
        Fata cea mijlocie zise:"De m-ar lua pe mine de sotie feciorul ala de boier ce trece p-aci, eu i-as satura curtea cu o pita." Insir-te margaritari.
        Fata cea mai mica zise si ea:"De m-ar lua pe mine de sotie feciorul ala de boier, eu i-as face doi feti-logofeti cu totul si cu totul de aur." Insir-te margaritari.
        Feciorul de boier lua de sotie pe fata cea mai mica si, daca o duse acasa, ii dete spre slujba pe fata unei tigance."
        Afurisita de tiganca cum auzi inceputul unei astfel de basm prinse a zice:
                                Un taciune,
                                S-un carbune,
                                Taci, baiete, nu mai spune.
        Iara boierul zise si el:
                                Un carbune,
                                S-un taciune,
                                Spune, baiete, spune.
        Baiatul incepu iarasi:
        - "Mai trecu ce mai trecu si sotia boierului ramase grea. Cand fu la ceasul nasterii, boierul nu era acasa. Sotia lui trimise pe tiganca sa-i aduca o moasa; si ea aduse pe ma-sa. Insir-te margaritari.
        Bahnita de ma-sa daca veni zise ca pe la dansii p-acolea este obiceiul ca doamnele cand nasc sa se suie in pod si moasa sa stea la usa podului cu ciurul. Doamna crezu. Se urca in pod si nascu doi feti-logofeti cu totului, totului de aur. Insir-te margaritari.
        Cioroaica cum vazu minunea asta, se duse de ingropa copilasii in baligarul de la grajd, si puse in ciur doi catei fatati de curand, pe care ii arata boierului, spuindu-i ca astfel de odrasle i-a nascut sotia. Insir-te margaritari.
        Boierul se manie pe sotia sa, si o pedepsi, facand-o slujnica tigancei, iara pe tiganca o lua de sotie. Din baligar crescu doi meri cu coaja de aur. Tiganca, cum ii vazu, se tinu de cara boierului ca sa-i taie si sa-i faca scanduri de pat. Peste noapte cand se sculara, scandura de sub boier zise:"Dado, greu ti-e tie?""Greu, ca este pagana pe mine, dara tie greu ti-e?""Mie nu-mi este greu, ca este tata pe mine." Insir-te margaritari.
        Tiganca iara sari cu vorba:
                                Un taciune,
                                S-un carbune,
                                Taci, baiete, nu mai spune.
        Dara boierul sari, si zise si el:
                                Un taciune,
                                S-un carbune,
                                Spune, baiete, spune.
        Baiatul incepu:
        - "Atunci bahnita, care auzise ce vorbise scandurile, starui cu dinadinsul la barbat-sau, pana ce taie scandurile. Ea le facu tandari si le puse pe foc. Doua scanteioare sarira pe cos si cazura in gradina. Din aceste scanteioare, rasarira doua steble de busuioc. Boierul avea un mielusel; el scapa in gradina si manca din acest busuioc. Indata i se auri lana. Insir-te margaritari.
        Cum vazu cioropina si aceasta minune, se prefacu ca e bolnava si ceru de la barbatu-sau sa-i taie mielul, ca se va insanatosi de va manca din el. Acesta se impotrivi. Ea starui. Si ca sa scape de gara-mara, ca nu-i mai tacea fleoanca, puse de-l taie. Insir-te margaritari.
        Tiganca trimise pe o credincioasa a ei cu matele mielului sa le spele la rau; si ca sa nu lipseasca nici un matisor, i le dete pe numar. Credincioasa spalandu-le, se rupse un crampeias si-l dete pe rau. El se opri pe un prund, si noi iesiram de acolo. Insir-te margaritari."
        Si, o minune! Margaritarul se insira de la sine, fara ca copiii sa fi pus mana pe dansul.
        Afurisita de tiganca tot mereu le zicea, caci vedea ea unde are sa ajunga treaba:
                                Un taciune,
                                S-un carbune,
                                Taci, baiete, nu mai spune.
        Boierul insa, caruia parca i se racorea inima cand auzea spusele baiatului, ii da ghes, zicandu-i:
                                Un taciune.
                                S-un carbune,
                                Spune, baiete, spune.
        -"De acolo ne lua o baba si ne duse la casa ei, unde ne creste ca pe copiii ei. Boierul, stapanul acestei mosii, facu o sezatoare, si veniram si noi, si iacata-ne, teferi cum ne-a nascut muica. Insir-te margaritari."
        Toti cei de fata ramasesera cu ochii bleojditi la copilul care-si spunea basmul, si parca nu le venea a crede celor ce le auzea urechile.
        Atunci baiatul isi sfarsi basmul zicand:
        - Si daca nu credeti, uitati-va si va incredintati.
        Si deodata se dezbracara de zdrentele cele murdare, si ramasera stralucind de nu putea nimenea sa tie ochii la ei. Tatal lor insa numaidecat se repezi, si luandu-i in brate vazu ca se lipesc de inima lui, si atunci ii cunoscu ca sunt fii ai sai. Si viind si muma lor, care plansese de dansii cu lacramile cat pumnul, ii imbratisa si dansa. Si plansera de bucurie ca ii mai aduna Dumnezeu la un loc pre toti si se veselira veselie ingereasca.
        Atunci boierul, amarat de amagirea si inselaciunea tigancei, porunci si aduse din herghelie doi armasari neinvatati. Apoi lega pe tiganca de coadele cailor, impreuna cu un sac de nuci, si le dete drumul sa se duca in lume, si unde cadea nuca, cadea si bucatica, pana ce nu se mai alese nici praful de dansa.


